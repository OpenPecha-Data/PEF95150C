༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:W8LS68018ImageGroup:18LS68020
LCCN:n/aISBN:9788189165267
Title:
ཞལ་གདམས་དང་མགུར་གླུ་གཅེས་བཏུས།
|zhal gdams dang mgur glu gces btus/
སྲོང་བཙན་སྒམ་པོ།Author:
srong btsan sgam po/
Descriptor:copy made from LTWA collection, Acc. No. D34355
Original Publication:
bod kyi gtsug lag gces btus pod phreng /;26
Place:New Delhi
Publisher:bod kyi gtsug lag zhib diyod khang /
Date:2014
Volume:1
Total Volumes:1
TBRC Pages:12
Introductory Pages:n/a
Text Pages:n/a
Scanning Information:Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006.



པོད་ཀྱི་དཔེ་མཛོད་ཁང།
D34355
བློག་
ས་འདུས་ཡོད་རྫོང་། ༢ །བོད་ཀྱི་གཙུག་ལག་གཅེས་བཏུས་པོད་ཕྲེང་། ༢༦
ཞལ་གདམས་དང་ །
མགུར་གླུ་གཅེས་བཏུས།
-
བོད་ཀྱི་གཙུག་ལག་ཞིབ་དཔྱོད་ཁང་། །
LE
S



བོད་ཀྱི་གཙུག་ལག་གཅེས་བཏུས་པོད་ཕྲེང་། ༣༦
ཞལ་གདམས་དང་
མགུར་གླུ་གཅེས་བཏུས།
བོད་ཀྱི་གཙུག་ལག་ཞིབ་དཔྱོད་ཁང་ནས་དཔར་སྐྲུན་ཞུས།



© Institute of Tibetan Classics, 2014
All rights reserved.
Compiled, edited and published by the Institute of Tibetan Classics
www.tibetanclassics.org
དཔེ་དེབ་འདི་མ་དཔེ་ངོས་འཛིན་ཁ་གསལ་ཐོག་དཔར་བསྐྲུན་གནང་ན་དགག་བྱ་མེད།
བོད་ཀྱི་གཙུག་ལག་གཅེས་བཏུས་པོད་ཕྲེང་། ༢༦
ཞལ་གདམས་དང་མགུར་གླུ་གཅེས་བཏུས།
བརྗོད་བྱ། ཞལ་གདམས་བསླབ་བྱ་དང་། མགུར་གླུ་གཅེས་བཏུས།
བོད་ཀྱི་གཙུག་ལག་ཞིབ་དཔྱོད་ཁང་ནས་ཕྱོགས་བསྒྲིགས་དང་དཔར་བསྐྲུན་ཞུས།
སྤྱི་ལོ་ ༢༠༡༤ ལོར་ལྡི་ལིར་དཔར་ཐེངས་དང་པོ་བསྐྲུན།
Series title: bod kyi gtsug lag goes btus, vol.26
Series editor: Thupten Jinpa, PhD
Volume title: zhal gdams dang mgur glu gces btus
Author: Selected anthology
Tibetan Buddhism- Nyingma-Kadam-Sakya-Kagyu-Geluk-Jonang-Bon
Spiritual advice-Songs of experience-Religious poems
ISBN 978-61-69165-26-7
Printed in India at www.archanapress.com



THE DALAI LAMA
༄༅། །བོད་གངས་ཅན་གྱི་ལྗོངས་སུ་མི་ལོ་ཉིས་སྟོང་བརྒལ་བའི་སྔོན་ནས་སྐད་ཡིག་གིས་མཚོན་པའི་རིག་གནས་དར་འཕེལ་
ཤིན་ཏུ་ཆེན་པོ་བྱུང་ཡོད། ལྷག་པར་བཙན་པོ་ཆོས་རྒྱལ་ལོ་པཎ་རྣམས་ཀྱི་ཐུགས་རྗེ་བཀའ་དྲིན་ལས་སྟོན་པ་སངས་རྒྱས་ཀྱི་
ཆོས་ཚུལ་དཔལ་ནཱ་ལེཎྜའི་མཁས་པའི་བཞེད་རྒྱུན་ནང་དོན་རིག་པའི་གཞུང་ལུགས་ཀྱི་རྩ་བ་བརྟན་པོ་ཚུགས་ཏེ་སྐྱེ་རྒུ་གྲོངས་ལ་
འདས་པའི་འདི་ཕྱིའི་རེ་བ་སྐོང་ཐུབ་པ་བྱུང་ཡོད་པ་ནི་འདས་པའི་ལོ་རྒྱུས་དེབ་ཐེར་ནང་གསལ་བ་ལྟར་ཡིན། དེང་གི་དུས་
སུའང་བོད་མི་རིགས་དང་། དེ་མཚུངས་ལོ་རྒྱུས་ཐོག་བོད་ཀྱི་ནང་ཆོས་རིག་གཞུང་ཁྱབ་གདལ་ཆེན་པོ་བྱུང་བའི་ཆེན་པོ་ཧོར་
གྱི་ཡུལ་དང་། རུ་སུའི་ཁོངས་ཀྱི་ཐུ་བ་དང་ཀལ་མུག་སོགས། དེ་བཞིན་ཆེན་པོ་རྒྱུ་ཡི་ཡུལ། ཕྱོགས་མཚུངས་རི་བོ་ཧི་མ་ལ་
ཡའི་ལྷོ་རྒྱུད་དུ་ཆགས་པའི་འབྲུག་འབྲས་དང་ལ་དྭགས། ཁུ་ནུ། སྤྱི་ཏི་སོགས་ཀྱིས་མ་ཚད་པར་འཛམ་གླིང་གི་ས་ཁུལ་དུ་མར་
བོད་ཀྱི་ནང་ཆོས་ལྟ་གྲུབ་ཀྱིས་སྤྱིར་འགྲོ་བ་མིའི་བདེ་དོན་དང་། ལྷག་པར་ནང་སེམས་ཀྱི་ཞི་བདེའི་ཐོག་ཞབས་འདེགས་གང་
འཚམས་བསྒྲུབས་དང་སྒྲུབ་མུས་སུ་ཡོད་པར་མ་ཟད་སླད་ཀྱང་ཕྱིའི་ཚན་རིག་དང་ཟུང་དུ་འབྲེལ་བའི་སྒོ་ནས་སྔར་ལྷག་ཞབས་
འདེགས་སྒྲུབ་ཐུབ་རྒྱུ་ཡིན་པ་གདོན་མི་ཟ།
རྒྱུ་མཚན་དེ་ལྟར་ལ་བརྟེན་ནས་ད་ལམ་ཁེ་ན་ཌ་མོན་ཀྲི་ཡལ་བོད་ཀྱི་གཙུག་ལག་ཞིབ་དཔྱོད་ཁང་གིས་བོད་ཀྱི་གཙུག་
ལག་བ།ཅེས་བཏུས་ཞེས་པ་བོད་ཀྱི་རིས་མེད་མཁས་གྲུབ་ཚད་ལྡན་དུ་མས་བརྩམས་པའི་བསྟན་བཅོས་པོད་ཕྲེང་སུམ་ཅུ་ཐམ་པ་
ཕྱོགས་གཅིག་ཏུ་བསྒྲིགས་ཏེ་ཞུས་དག་ངེས་འདྲོངས་སོང་བ་དེང་རབས་ཀྱི་སྲོལ་དང་མཐུན་པ་དེབ་གཟུགས་ཐོག་དཔར་སྐྲུན་
བྱེད་བཞིན་ཡོད་པར་སྙིང་ནས་ཡི་རང་བསྔགས་བརྗོད་བྱེད་པ་དང་ཆབས་ཅིག གཙུག་ལག་གཅེས་བཏུས་འདིས་བོད་ཀྱི་སློབ་
གཉེར་གྱི་བསྟི་གནས་མང་པོར་གལ་ཆེའི་བོད་ཀྱི་བསྟན་བཅོས་འདི་དག་བལྟ་ཆོག་ཡོང་རྒྱུ་དང་། ལྷག་པར་རང་རིགས་བློ་
གསར་གཞོན་ནུ་རྣམས་སོ་སོའི་མི་རིགས་ཀྱི་ཆོས་དང་རིག་གཞུང་རྒྱ་ཆེ་གཏིང་ཟབ་འདི་ལ་དོ་སྣང་ཆེར་བསྐྱེད་དང་གཞུང་དོན་
སློབ་གཉེར་བྱ་རྒྱུའི་ཆ་རྐྱེན་དང་གོ་སྐབས་གསར་པ་ཞིག་ཐོབ་རྒྱུའི་རེ་སྨོན་བཅས། ཏཱ་ལའི་བླ་མར་འབོད་པ། ཤཱཀྱའི་དགེ་
སྦྱོང་བསྟན་འཛིན་རྒྱ་མཚོས། རབ་བྱུང་བཅུ་བདུན་པའི་ལྕགས་རྟ་ཟླ་ ༡ ཚེས་ ༢༧
ཕྱི་ལོ་ ༢༠༠༢ ཟླ་ ༡༢ ཚེས་ ༣༠ བཟང་པོ་ལ་



༈ བོད་ཀྱི་གཙུག་ལག་གཅེས་བཏུས་པོད་ཕྲེང་ཆ་ཚང་ཕྱོགས་སྒྲིག་དང་དཔར་སྐྲུན་གྱི་རྒྱུ་
འགྲོའི་མཐུ ན་རྐྱེན་ཡོ ངས་རྫོ གས་ཨ་རིའི་མི་རིགས་སྐུ ་ཞབས་སྦེ་རི་ཧེར་ཤེ་དང་། Barry
J.Hershey ལྕམ་སྐུ་ཁོ་ནི་ཧེར་ཤེ Connie Hershey ཧེར་ཤེའི་ཁྱིམ་ཚང་གི་དགེ་རྩ་ The
Hershey Family Foundation བཅས་ནས་སྦྱར་བར་དད་གཏོང་སྦྱིན་བདག་རྣམས་ཚེ་ལྷག་དོན་
ལྡན་ཐོག་འདི་ཕྱིའི་ལེགས་ཚོགས་བསམ་དོན་བཞིན་ལྷུན་གྱིས་གྲུབ་པའི་སྨོན་འདུན་ཞུ།



ཕྱོགས་སྒྲིག་པའི་གླེང་བརྗོད།
!ད་ལམ་འདིར་རིས་མེད་བོད་ཀྱི་མཁས་གྲུབ་ཡོངས་སུ་གྲགས་པ་དུ་མས་བརྩམས་བསྒྲིགས་མཛད་པའི་གཞུང་
གལ་ཆེ་བ་བརྒྱ་ཕྲག་གཉིས་ལྷག་ཙམ་ཞིག་ཕྱོགས་གཅིག་ཏུ་བསྡུས་ཏེ་བོད་ཀྱི་གཙུག་ལག་གཅེས་བཏུས་ཞེས་པའི་པོད་ཕྲེང་
གསར་དུཕྱོགས་བསྒྲིགས་ཀྱིས་དཔར་བསྐྲུན་ཞུབ་ནི། གཙོ་བོ་རང་རེའི་བོད་ཀྱི་ཆེས་མཐོའི་རིག་གནས་སྤྱི་དང་ལྷག་པར་ནང་
དོན་རིག་པའི་གནས་ཟབ་མོ་རྣམས་ཆ་ཚང་བ་པོད་གྲངས་མི་མང་བ་ཞིག་གི་ཐོག་ནས་དེང་རབས་བློ་གསར་བའི་ཡིད་ངོར་
ལེགས་པར་མཚོན་ཐུབ་པ་དང་། དེ་མཚུངས་བློ་གསར་དོན་གཉེར་ཅན་རྣམས་ནས་གལ་ཆེའི་བསྟན་བཅོས་འདི་རྣམས་ལ་
ཐོས་བསམ་བགྱི་བའི་གོ་སྐབས་བཟང་པོ་ཐོབ་པའི་དམིགས་ཡུལ་གྱི་ཆེད་དུ་ཡིན། དམིགས་ཡུལ་གཞན་ཡང་རིམ་པས་གལ་
ཆེའི་བོད་ཀྱི་བསྟན་བཅོས་འདི་རྣམས་དབྱིན་ཡིག་སོགས་འཛམ་གླིང་སྐད་ཡིག་གཞན་དུ་ཕབ་སྒྱུར་གྱི་ལམ་ནས་ནམ་ཞིག་
གཞུང་རྩོམ་པ་པོའི་བོད་ཀྱི་མཁས་གྲུབ་ཆེ་ཁག་རྣམས་ཀྱི་མཚན་འཛམ་གླིང་ཡོངས་ལ་གྲགས་ཐུབ་པ་མ་ཟད་དེ་རྣམས་ཀྱིས་
བརྩམས་པའི་གལ་ཆེའི་གཞུང་རྣམས་ཀྱང་འཛམ་གླིང་སྤྱིའི་སྣེ་ཆེའི་གཙུག་ལག་གི་གྲལ་དུ་སླེབས་ཏེ་སྐྱེ་རྒུ་མང་པོར་ཕན་
ཐོགས་ཡོང་བའང་སྲིད་སྙམ།
པོད་ཕྲེང་འདི་ཉིད་ཕྱོགས་བསྒྲིགས་ཞུཚུལ་ནི། རྩ་བ་ཁོ་བོ་ཆ་བསྟན་སྦྱིན་པས་འགན་ཁུར་གྱིས་ལོ་ཤས་རིང་དཔེ་
མཛོད་ཁང་མང་པོར་དཔྱད་ཞིབ་ཀྱིས་པོད་ཕྲེང་འདི་ནང་ཇི་བཞུགས་ཀྱི་ཕྱག་དཔེའི་མཚན་ཐོའི་གཞི་མ་བཀོད་བསྒྲིགས་ཞུས་
ཤིང་། ལས་དོན་འདིའི་ཐོག་༧སྤྱི་ནོར་གོང་ས་༧སྐྱབས་མགོན་ཆེན་པོས་དབུས་རིས་མེད་བླ་ཆེན་ཁག་དང་དེ་མཚུངས་བོད་ཀྱི་
མཁས་དབང་ཁག་ལའང་བཀའ་སློབ་ཞུས་ཡོད། དེ་ཡང་སྤྱིར་རང་ཅག་བོད་ཀྱི་སྐད་ཡིག་ནང་སྔོན་གྱི་གསུང་སྲོལ་ལ་རིག་གནས་
ཆེ་བ་ལྔ་དང་ཆུང་བ་ལྔ་ཞེས་གྲགས་པ་ལྟར་ཆོས་དང་འཇིག་རྟེན་གྱི་ལམ་ལུགས་སྣ་ཚོགས་སྟོན་པའི་བསྟན་བཅོས་ཁྲི་ཕྲག་
བརྒལ་བ་བཞུགས་མོད། འདིར་ནི་གཙོ་བོའི་དབང་དུ་བྱས་ཏེ་ཕྱི་ལོ་དུས་རབས་བདུན་པའི་ནང་ད་ལྟ་ཡོངས་སུ་གྲགས་པའི་
བོད་ཀྱི་ཡི་གེ་འདིའི་སྲོལ་གཏོད་པ་ནས་བཅུ་དུས་རབས་ཉི་ཤུ་པའི་སྟོད་ཆའི་བར་གྱི་དུས་ཡུན་མི་ལོ་ཆིག་སྟོང་སུམ་བརྒྱ་ཙམ་
འདིའི་ནང་དུང་བའི་མཁས་དབང་ཚད་ལྡན་གལ་ཆེ་བ་རྣམས་ཀྱི་རྩོམ་གང་གནད་ཆེ་བ་ཁག་མང་ཙམ་ཞིག་པོད་ཕྲེང་འདི་
ནང་གཅེས་བཏུས་ཞུས་ཡོད། དེ་ཡང་གཙོ་བོ་བརྗོད་བྱའི་དབང་དུ་བྱས་ཏེ་ཐོག་མར་བོད་དུལོ་རྒྱུས་ཀྱི་ནང་བྱུང་བའི་ཆོས་བརྒྱུད་
ཆེན་པོ་ཇོ་བོ་བཀའ་གདམས་པ། ས་དགེ་བཀའ་རྙིང་ཇོ་ནང་བོན་དང་བཅས་པ་སོ་སོའི་ཐུན་མོང་མ་ཡིན་པའི་མན་ངག་སྟོན་
པའི་གླེགས་བམ་ཁག དེ་ནས་རྒྱལ་སྲས་ཀྱི་སྤྱོད་པའི་སྐོར། སྡོམ་པ་གསུམ་གྱི་རྣམ་གཞག སྔགས་བླ་མེད་ཀྱི་བསྐྱེད་རིམ་དང་
རྫོགས་རིམ། དཔལ་དུས་ཀྱི་འཁོར་ལོའི་རྣམ་གཞག དེ་ནས་མཚན་ཉིད་ཀྱི་སྡེ་ཚན་ལ་ཕར་ཕྱིན་དང་། ཟབ་མོ་དབུ་མའི་ལྟ་བ།
ཚད་མ་རིག་པ། མངོན་པ་གོང་འོག་གཉིས། གྲུབ་མཐའི་རྣམ་གཞག་བཅས་དང་། དེ་བཞིན་དུ་ལེགས་བཤད་ལུགས་ཀྱི་བསླབ་
བྱ་སོགས་སྟོན་པའི་མཁས་པ་དང་གྲུབ་པ་ལ་འཇུག་པའི་སྒོའི་གཞུང་གཅེས་བཏུས་སྣ་ཚོགས། གཞན་ཡང་གསོ་བ་རིག་པ་A



སྨན་གྱི་གཞུང་། སྔར་སྲོལ་གྱི་རྩིས། བོད་ཀྱི་ལྷ་མོའི་གཞུང་ཆེན་ཁག རྒྱལ་རབས་དང་ཆོས་འབྱུང་རྙིང་རིགས་གལ་ཆེ་དཔེ་
མཚོན་བཅས་སྡེ་ཚན་འདི་ཆ་ཚང་པོད་གྲངས་སོ་གཉིས་ནང་ལེགས་པར་མཚོན་བ་པ་ས་ཡོད།
པོད་ཕྲེང་འདི་བཞིན་ཞུསྒྲིག་དངོས་གཞི་ཞུ་སྐབས་ཐོག་མར་གར་སོ་སོ་ཀམ་པུཊའི་ནང་འཇུག་དུས་མ་དཔེ་བོད་
དཔར་རྙིང་པ་ཚད་ལྡན་ཞིག་ཨུ་ཚུགས་ཀྱིས་འཚོལ་ཞིབ་བྱས་ཏེ་དེ་ཕྱི་མོར་བངས། དེ་ནས་གཞུང་དེའི་མ་དཔེ་བོད་དཔར་མི་
འདྲ་བ་ཇི་བཞུགས་ཕན་ཚུན་ཞིབ་བསྡུར་བྱས་ཏེ་མ་དཔེ་མི་འདྲ་བའི་ནང་དཔར་ཡིག་མཐུན་མིན་ཇི་ཡོད་ངོས་ལེགས་པར་
བཟུང་སྟེ་མཚན་ཐོ་བཀོད་དེ་མ་དཔེའི་ནང་མངོན་གསལ་ཅན་གྱི་ནོར་རིགས་རྣམས་བཅོས་ཤིང་གཤམ་དུ་མཆན་ནང་དེ་དོན་
གསལ་བཤད་དང་། གཞན་དོགས་གཞི་ཡོད་པ་རྣམས་རང་སོར་བཞག་སྟེ་འོག་གི་མཆན་ནང་ནོར་བཅོས་ཇི་ལྟར་དགོས་མིན་
གྱི་བསམ་འཆར་ཕུལ་ཡོད་པ་ལས་རྩ་བའི་མ་དཔེ་བོད་དཔར་གང་ལ་གཞི་བཅོལ་བ་དེ་ཚད་ལྡན་རང་དུ་བྱས་ཏེ་ཞུདག་གཙང་
ངེས་ཐེངས་དུ་མ་སོང་བ་ཞུས་ཡོད། དེ་དང་ཆབས་ཅིག་ཀློག་པ་པོ་དོན་གཉེར་ཅན་རྣམས་ནས་ཁུངས་བཅོལ་གྱི་ཡིག་ཆ་ཁག་
ལ་དཔྱད་ཞིབ་གནང་བདེའི་སླད་ལུང་གཞུང་སོ་སོའི་ནང་ལུང་འདྲེན་ཇི་ཡོད་གང་ཐུབ་ངོས་འཛིན་གྱིས་བཀའ་བསྟན་དང་
གསུང་འབུམ་སོགས་གང་ཡིན་ཚད་ལྡན་དཔར་མ་ཞིག་གི་སྟེང་ནས་ཕྱག་དཔེ་སོ་སོའི་མཚན། དཔར་མ་གང་ཡིན་གྱི་ངོས་
འཛིན། པོད་ཨང་གྲངས། ཤོག་བུདང་ཡིག་ཕྲེང་གི་ཨང་གྲངས་བཅས་གསལ་པོ་བཀོད་དེ་གཤམ་དུ་ཞུསྒྲིག་པའི་མཆན་ཞེས་
པའི་ནང་བཅུག་ཡོད། དཔེ་དེབ་ཀློག་སྐབས་གཞུང་གི་ཚན་པ་གལ་ཆེ་རྣམས་ངོས་འཛིན་སླ་བ་དང་། ཕྱག་དཔེ་གཟིགས་བདེ་
པོ་ཡོང་ཆེད་གང་དོན་གལ་ཆེ་བ་རྣམས་དེབ་ཀྱི་དབུར་དཀར་ཆག་ལོགས་སུ་བཀོད་པ་ལྟར་ཚན་པ་སོ་སོར་བགོས་ཏེ་འགོར་
ས་བཅད་ཆེ་ཁག་གང་ཡིན་བཀོད་པ་མ་ཟད་ནང་དོན་རྣམས་ཀྱང་དེང་རབས་ཀྱི་དཔེ་དེབ་སྒྲིག་ལུགས་ལྟར་དུམ་བུ་སོ་སོར་
བྱས་ཏེ་སྔ་ཕྱིའི་དབྱེ་མཚམས་གསལ་པོ་ངོས་འཛིན་ཁ་པ་བྱས་ཡོད། གཞན་ཡང་པོད་སོ་སོའི་ནང་ཇི་བགས་ཀྱི་གཞུང་གང་
ཡིན་རུང་དེ་དང་འབྲེལ་བའི་དོན་གནས་དཔེར་ན་རྩོམ་པ་པོའི་ལོ་རྒྱུས་སྙིང་དོན་དང་། གཞུང་སོ་སོའི་དོན་རགས་རིམ་ཙམ་
འགྲེལ་བརྗོད་སོགས་གསལ་བའི་སྔོན་གླེང་ངོ་སྤྱོད་ཀྱང་བཀོད་ཡོད་པ་བཅས་སྔ་ཕྱིའི་ལས་དོན་མཐའ་དག་ལ་གང་ཤེས་ཀྱིས་
དམ་དོན་ཅི་ནུས་ཞུཁུལ་ཡང་ད་དུང་ཡི་གེ་ཆད་ལྷག་དང་། གཞུང་མཚམས་སྔ་ཕྱི་ཕྱེ་ཚུལ་སོགས་གང་ཐད་ནས་ནོར་འཁྲུལ་གྱུར་
ཡོད་ངེས་པས་མཁྱེན་ལྡན་རྣམས་ནས་བཟོད་པར་མཛད་འཚལ།
དེ་བཞིན་དུང་ཚོ་ཞུསྒྲིག་པ་རྣམས་གང་མཐོང་རྒྱ་ཞན་པ་དང་། ལྷག་པར་མ་དཔེ་ལག་སོན་མ་གྱུར་བ་སོགས་ཀྱིས་
པོད་ཕྲེང་འདི་ནང་ངེས་པར་བགས་སུའོས་པའི་དཔེ་གང་གལ་ཆེའི་རིགས་མང་པོ་ཞིག་ལུས་ཡོད་ངེས་པས་མང་ཐོས་མཁས་
པའི་མདུན་སར་བཟོད་གསོལ་ཞུ་བ་དང་ཆབས་ཅིག་སླད་ནས་ཀྱང་རིམ་པས་པོད་ཕྲེང་འདིར་པོད་གྲངས་གསར་པ་བསྣོན་
པའི་གོ་སྐབས་ཀྱང་འོང་སྲིད་ན་དེར་སྨན་པའི་བཀའ་སློབ་དགོངས་འཆར་ཡང་ལྷུག་སྩོལ་ཡོང་བ་ཞེས་རེ་བསྐུལ་ཡང་ཞུ་



མཐའ་དོན་བོད་ཀྱི་གཙུག་ལག་གཅེས་བཏུས་ཀྱི་པོད་ཕྲེང་འདི་བཞིན་ཕྱོགས་བསྒྲིགས་ཀྱིས་དཔར་བསྐྲུན་རིམ་
པས་ཞུབའི་གལ་ཆེའི་ལས་དོན་འདི་ཐོག་ང་ཚོར་ཝཱརཱཎ་སཱི་བོད་ཀྱི་ཆེ་མཐོའི་སློབ་གཉེར་ཁང་ནས་ཞུསྒྲིག་པ་ཚོར་མཐོ་སློབ་ཀྱི་
དཔེ་མཛོད་ཁང་དུ་ཇི་བགས་ཀྱི་བོད་དཔེ་རྣམས་ལྷུག་པར་དཔྱད་ཞིབ་ཞུརྒྱུའི་གོ་སྐབས་གནང་བ་དང་། དེ་མཚུངས་མ་དཔེ་
རྣམས་ཀམ་པུ་ཊའི་ནང་འཇུག་རྒྱུའི་ཐུགས་འགན་དགའ་ལྡན་ཤར་རྩེ་གྲྭ་ཚང་གི་དཔེ་མཛོད་ཁང་ནས་བཞེས་པ་བཅས་
གས་རྗེ་ཆེ་ཞུརྒྱུ གཞན་ཡང་ཕྱག་དཔེ་ཞུསྒྲིག་གཙོས་ལུང་ཁུངས་འཚོལ་ཞིབ་སོགས་ཀྱི་ལས་དོན་ཆེ་ཕྲའི་རིགས་རྣམས་དེབ་
སོ་སའི་ཆེད་བཀོད་ཞུ་སྒྲིག་པས་གནང་ཐོག་ཁོ་བོ་ཐུབ་བསྟན་སྦྱིན་པས་ཀྱང་ལུང་བརྙེད་དཀའ་བ་རྣམས་ལ་གང་ཤེས་འཚོལ་
ཞིབ་རོགས་བྱས་པ་མ་ཟད། ལྷག་པར་གཞུང་ཆེ་ཁག་རྣམས་དེང་རབས་དང་མན་པར་གཞུང་མཚམས་འབྱེད་རྒྱུདང་སྐབས་
འབབ་འགོ་བརྗོད་འགོད་རྒྱུ་སོགས་ཀྱི་འགན་བླངས་ཤིང་། དེ་བཞིན་དུ་གཞུང་ཡོངས་རྫོགས་ཐེངས་སྔ་ཕྱི་གཉིས་ཀློག་སྟེ་ཞུ་
དག་བ་པ་སོགས་ཞུས་ཡོད། ཞུསྒྲིག་པ་ཚོས་བཀོད་པའི་ནོར་བཅོས་དང་མཆན་རྣམས་དང་དེའི་སྟེང་ཁོ་བོས་ཐ་མའི་ཞུ་སྒྲིག་
བགྱིས་པའི་ནོར་བཅོས་དང་མཆན་ཁ་བསྣོན་རྣམས་མ་ནོར་བར་སྐབས་སོ་སོར་འཁོད་པ་སོགས་ལས་དོན་དུ་མའི་འགན་བློ་
བཟང་ཆོས་དར་ནས་གནང་བ་བཅས། ཚང་མར་ཐུགས་རྗེ་ཆེ་ཞུརྒྱུའི་སྔོན་འགྲོའི་གླེང་བརྗོད་ཀྱི་ཚུལ་དུ། བོད་ཀྱི་གག་ལག་
གཅེས་བཏུས་ཀྱི་ཕྱོགས་སྒྲིག་དང་ཞུ་སྒྲིག་འགན་འཛིན་གླང་རི་བ་ལྷ་རམས་ཐུབ་བསྟན་སྦྱིན་པས་ཟླ་ཚེས་ལ།། 
11



-xli
-3
-8
North11
-14བོད་ཀྱི་དཔེ་མཛོད་ཁང་།.
དཀར་ཆག Class No: ང –6
Acc. No. D:b34356
LTWA (Manuscript)
DHARAMSALA. H.P.
སྔོན་གླེང་ངོ་སྤྲོད།-xvii
དཔེ་སྐྲུན་གསལ་བཤད།
ཞལ་གདམས་བསླབ་བྱའི་སྐབས།
༡ ཞལ་གདམས་ཟབ་དོན་ཆུང་ཚོའི་སྐོར། ཆོས་རྒྱལ་སྲོང་བཙན་སྒམ་པོ། (དུས་རབས་བདུན་པ།)
༈ ཞལ་གདམས་ཁམས་འདུས་ཀྱི་དྲོད་རྟགས། ལྷ་བླ་མ་བྱང་ཆུབ་འོད། (དུས་རབས་བཅུ་གཅིག་པའི་སྟོད།)
༣ འཁོར་ལོ་གསུམ་གྱི་རིམ་པ་རབ་ཏུ་གསལ་བའི་སྒྲོན་མེ་ལས་བཏུས་པ། ལོ་ཆེན་རིན་ཆེན་བཟང་པོ། (༩༥༨-༡༠༥༥) ཡས་7
༤ བསླབ་བྱ་མི་ཆོས་གནད་ཀྱི་ཕྲེང་བ། འབྲོམ་སྟོན་རྒྱལ་བའི་འབྱུང་གནས།(༡༠༠༤-༡༧༦༠)
༥ གནས་ཐིག་སྤྲིངས་ཡིག པོ་ཏོ་བ་རིན་ཆེན་གསལ། (༡༠༢༧༡༡༠༥)
༦ སྤྲིང་ཡིག་བདུད་རྩིའི་ཐིག་ལེ། རྔོག་ལོ་ཙཱ་བ་བློ་ལྡན་ཤེས་རབ། (༡༠༥༩-༡༡༠༩)
༧ ཞལ་ཆེམས་དིང་རི་བརྒྱ་རྩ་མ། ཕ་དམ་པ་སངས་རྒྱས།(དུས་རབས་བཅུ་གཅིག）
༨ རང་ཉིད་ལ་བརྗེད་བསྐུལ། ཕག་མོ་གྲུབ་པ་རྡོ་རྗེ་རྒྱལ་པོ། (༡༡༡༠-༡༡༧༠)
༩ སྒྲུབ་པ་ཉམས་སུ་ལེན་ཚུལ། རྗེ་བཙུན་གྲགས་པ་རྒྱལ་མཚན། (༡༡༤༧ས་༡༢༡༦)
༡༠ རང་ལ་གྲོས་འདེབས་ཀྱི་ཚུལ་དུ་བྲིས་པའི་བསླབ་བྱ། ས་པཎ་ཀུན་དགའ་རྒྱལ་མཚན། (༡༡༨༢-༡༢༥༡）
༡༡ བློ་སྦྱོང་ཨང་ཡིག་བདུན་ཅུ་མ། ཁ་རག་སྒོམ་ཆུང་དབང་ཕྱུག་བློ་གྲོས། (༡༡༨༦–༡༢༧༡)
༡༢ ངན་པའི་སྤྱོད་ཚུལ་ལ་ཁྲེལ་གཏམ། འགྲོ་མགོན་ཆོས་རྒྱལ་འཕགས་པ། （༡༢༣༥ཡ༡༢༨༠)
༡༣ རབ་སྒང་པ་གྲགས་པ་རྒྱལ་མཚན་ལ་སྤྲིངས་ཡིག ཀརྨ་པ་རང་བྱུང་རྡོ་རྗེ། (༡༢༨༤–༡༣༣༩)
༡༤ ཞུ་ཡིག་ཆོས་ཀྱི་དོན་གྲུབ། བུ་སྟོན་རིན་ཆེན་གྲུབ། (༡༢༩༠༡༣༦༤)
༡༥ སྤང་བླང་གི་ཆོས་ངོས་བཟུང་བ། དོལ་པོ་པ་ཤེས་རབ་རྒྱལ་མཚན། （༡༢༩༢–༡༣༦༡)
༡༦ ཆོས་ལ་སྐུལ་བའི་གཏམ། རྒྱལ་སྲས་ཐོགས་མེད་བཟང་པོ། (༡༢༩༥་༡༣༦༩)
༡༧ ཞལ་ཆེམས་དྲི་མ་མེད་པའི་འོད། ཀློང་ཆེན་རབ་འབྱམས་པ་དྲི་མེད་འོད་ཟེར།（༡༣༠༨-༡༣༦༣)
༡༨ ཕྱི་རབས་ཀྱི་གདུལ་བྱ་ལ་བསྒྲུབ་པར་བསྐུལ་བ། རེད་མདའ་བ་གཞོན་ནུ་བློ་གྲོས། (༡༣༤༩-༡༤༡༢)
༡༩ སྒོམ་དོན་མདོར་བསྡུས་པ། ཞྭ་དམར་མཁའ་སྤྱོད་དབང་པོ། (༡༣༥༤-༡༤༥)-17
-21
-23
-24
-28
-33
-34
-36
-38
-39
-41
47
48



X
-50
-51
54
-57
-61
-63
uuwwe-66
-70
**tuwwert********eruwer-72ཞལ་གདམས་དང་མགུར་གླུ་གཅེས་བཏུས།
༢༠ དབེན་གནས་སྨན་རིར་སྦྱར་བའི་ཞལ་གདམས། མཉམ་མེད་ཤེས་རབ་རྒྱལ་མཚན། (༡༣༥༦-༡༤༡༥）
༢༡ རིན་པོ་ཆེ་གསུམ་གྱི་གཏམ་གྱི་སྦྱོར་བ། རྗེ་ཙོང་ཁ་པ་བློ་བཟང་གྲགས་པ།（༡༣༥༧–༡༤༡༩）
༢༢ རྟོགས་པ་དང་ལྡན་པ་དག་ལ་གཏམ་དུབྱ་བ་གཟུགས་བརྙན་གསལ་བར་བྱེད་པའི་མེ་ལོང་།
མཁས་གྲུབ་དགེ་ལེགས་དཔལ་བཟང་། (༡༣༨༥–༡༤༣༨),
༢༣ འདོད་པའི་དོན་ལ་སྨོན་པ། བོ་དོང་ཕྱོགས་ལས་རྣམ་རྒྱལ། (༡༣༧༦-༡༤༥༡)
༢༤ ཉག་རེ་གསང་སྔགས་ལ་སྤྲིངས་པ། ངོར་ཆེན་ཀུན་དགའ་བཟང་པོ། (༡༣༨༢—༡༤༥༦)
༢༥ བསླབ་བྱ་ཨང་ཡིག་བཞི་བཅུ་མ། སྤྱན་སྔ་བློ་གྲོས་རྒྱལ་མཚན། (༡༤༠༢—༡༤ ༧༡)
༢༦ རང་ལ་རང་ཁྲེལ་བདས་ནས་རང་ལ་གདམས་པ་བདེ་ཆེན་གཏེར་མཛོད།
དབེན་ས་པ་བློ་བཟང་དོན་གྲུབ།（༡༥༠༥༡༥༦༦)
༢༧ ལྷ་བཟོ་བྱེའུ་རྣམ་གྲོལ་ལ་ཞལ་གདམས། ཀརྨ་པ་མི་བསྐྱོད་རྡོ་རྗེ། (༡༥༠༧-༡༥༥༤)
༢༨ འདི་ནང་གི་བྱ་བས་སྒོ་གསུམ་གཡེངས་པ་དག་ཆོས་ལ་བསྐུལ་བ།
མཁས་གྲུབ་སངས་རྒྱས་ཡེ་ཤེས། （༡༥༢༥༡༥༩༠)
༢༩ དྭགས་པོ་ཆོས་བཞིའི་རྩ་བ་སྐྱེས་བུ་གསུམ་གྱི་ལམ་མཆོག་རིན་པོ་ཆེའི་འཕྲེང་བ།
འབྲུག་པ་པདྨ་དཀར་པོ། (༡༥༢༧–༡༥༩༦)
༣༠ ཉི་མ་རྒྱལ་མཚན་ལ་གདམས་པ། ཇོ་ནང་ཏཱ་ར་ནཱ་ཐ། （༡༥༧༥-༡༦༣༥）
༣༡ བསླབ་བྱ་རིན་ཆེན་ཕྲེང་མཛེས། པཎ་ཆེན་བློ་བཟང་ཆོས་ཀྱི་རྒྱལ་མཚན། （༡༥༧༠-༡༦༦༢)
༣༢ མཆོག་དམན་གྱི་གྲོགས་ལ་བླང་དོར་བྱ་ཚུལ་གྱི་ཉམས་དབྱངས་གཏན་དུ་བདེ་བའི་ས་བོན།
ཨ་མེས་ཞབས་ངག་དབང་ཀུན་དགའ་བསོད་ནམས། (༡༥༩༧་༡༦༦༠)
༣༣ དད་ལྡན་བཟང་པོ་ལ་གདམས་པའི་བསླབ་བྱ། རྩེ་ལེ་སྣ་ཚོགས་རང་གྲོལ། (འཁྲུངས་ལོ། ༡༦༠༨） ཡཔ་མ
༣༤ རི་ཆོས་མཚམས་ཀྱི་ཞལ་གདམས་ལས་བཏུས་པ། མཁས་གྲུབ་ཀརྨ་ཆགས་མེད། （༡༦༡༣༡༦༧༨）
༣༥ ལུགས་ཟུང་གི་བསླབ་བྱ་མུ་ཐི་ལའི་འཕྲེང་བ། ༧རྒྱལ་དབང་ལྔ་པ་ངག་དབང་བློ་བཟང་རྒྱ་མཚོ། (༡༦༡༧-༡༦༨༢) ཟའ་86
༣༦ བསླབ་བྱ་གཅེས་པ་བཅོ་བརྒྱད། ལྕང་སྐྱ་ངག་དབང་མཆོག་ལྡན། (༡༦༤ ༢ཡ༡༧༡༤）
༣༧ བསླབ་བྱ་མུ་ཐི་ལའི་འཁྲི་ཤིང་། ཀུན་མཁྱེན་འཇམ་དབྱངས་བཞད་པའི་རྡོ་རྗེ། (༡༦༤༨ས་༡༧༢༡)
༣༨ གསུང་སྙན་དབུ་མཛད་ལ་སྩལ་བའི་ཞལ་གདམས། སྨིན་གླིང་ལོ་ཆེན་དྷ་རྨ་ཤྲཱི (༡༦༥༤ཡ༡༧༡༨)
༣༩ རང་གི་སློབ་མས་བསྐུལ་ངོར་གང་དྲན་དུ་སྨྲས་པའི་བསླབ་བྱ། ཀ་ཐོག་ཚེ་དབང་ནོར་བུ། （༡༦༩༧ཡ་༡༧༦༩）w reruptmice.ro-74
-75
77
-81
-83
-84
91
N-93
-95
wwerrores97



དཀར་ཆག
xi
-100
-102
-104
-106
-110
-112
118
-121
-124གཏན་བདེའི་བླང་དོར་བསླབ་བྱ། སི་ཏུ་ཆོས་ཀྱི་འབྱུང་གནས། (༡༦༩༩-༡༧༧༤)
༤༡ ལྟ་སྒོམ་སྤྱོད་པའི་ཞལ་གདམས། ༧རྒྱལ་མཆོག་སྐལ་བཟང་རྒྱ་མཚོ། (༡༧༠༨༡༠༥༧)
༤༢ ཞལ་གདམས་མན་ངག་སྙིང་པོ། ལོངས་འཛིན་ཡེ་ཤེས་རྒྱལ་མཚན། (༡༧༡༣-༡༧༩༣)
༤༣ བསླབ་བྱ་གཞན་ཕན་བདུད་རྩིའི་སྙིང་པོ། ལྕང་སྐྱ་རོལ་པའི་རྡོ་རྗེ། （༡༧༡༧་་༡༧༨༦)
༤༤ གྲགས་པ་རྒྱལ་མཚན་དབུས་ཕྱོགས་སུ་སློབ་གཉེར་ལ་བརྫ་ང་བའི་ཚེ་བསླབ་བྱ།
དཀོན་མཆོག་འཇིགས་མེད་དབང་པོ། (༡༧༢༨ཡ༡༧༩༡)
༤༥ དམངས་ལ་སྤྲིང་པའི་གཏམ་དཔེ་དོན་འབྲེལ་བ། ཀུན་མཁྱེན་འཇིགས་མེད་གླིང་པ།（༡༧༢༩-༡༧༩༨) ཡ་
༤༦ བསླབ་བྱ་མུ་ཏིག་ཕྲེང་བ། ཐུའུ་བཀྭན་བློ་བཟང་ཆོས་ཀྱི་ཉི་མ། （༡༧༣༧་༡༨༠༢)
༤༧ ལུགས་ཀྱི་བསླབ་བྱ་མེ་ཏོག་ཕྲེང་མཛེས། རྡོ་གྲུབ་འཇིགས་མེད་འཕྲིན་ལས་འོད་ཟེར། （འཁྲུངས་ལོ། ༡༧༤༥）
༤༨ མདོ་སྔགས་ཀྱི་གཞུང་ལ་སློབ་གཉེར་བྱེད་ཚུལ་གྱི་བསླབ་བྱ་ནོར་བུའི་གླིང་དུབགྲོད་པའི་ལམ་ཡིག
གུང་ཐང་དཀོན་མཆོག་བསྟན་པའི་སྒྲོན་མེ། (༡༧༦༢༡༨༢༣)
༤༩ བོད་དུ་སློབ་གཉེར་དུསོང་བ་རྣམས་ལ་བསླབ་བྱ་བྱས་པ་མུ་ཐི་ལིའི་ཕྲེང་བ།
ཨ་ལག་ཤ་ངག་དབང་བསྟན་དར། (༡༧༥༩-༡༨༣༡)
༥༠ ཞལ་གདམས་མངའ་རིས་སུམ་ཅུ་རྩ་བརྒྱད། ཞབས་དཀར་ཚོགས་དྲུག་རང་གྲོལ། （༡༧༨༡༡༨༥༡)
༥༡ བསླབ་བྱ་སྐྱོན་མཚང་བྲུ་བའི་ཐུར་མ། ཆུ་བཟང་བླ་མ་ཡེ་ཤེས་རྒྱ་མཚོ། (༡༧༨༩-༡༨༥༦)
༥༢ བསླབ་བྱ་གྲོས་སུ་འདེབས་པ། ཨ་ཁུ་ཤེས་རབ་རྒྱ་མཚོ། (༡༨༠༣ཡ༡༨༧༥) -
༥༣ སྙིང་གི་བུ་ལ་གདམས་པའི་བསླབ་བྱ།
རྫ་དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་དབང་པོ། (༡༨བརཡ༡༨༨༧)
༥༤ ལྷ་དབང་བཀྲ་ཤིས་ལ་གནང་བའི་ཞལ་གདམས། འཇམ་མགོན་ཀོང་སྤྲུལ་བློ་གྲོས་མཐའ་ཡས། (༡༨༡༣༡༨༩༠) -137
༥ མི་ཆོས་གནད་ཀྱི་ཕྲེང་བའི་འགྲེལ་པ་བསླབ་བྱ་ནོར་བུའི་ཕྲེང་བ།
ཞང་སྟོན་བསྟན་པ་རྒྱ་མཚོ། (༡༨༢༥་༡༨༩༧)
༢༦ གྲོས་འདེབས་བདེན་གཏམ་མེ་ལོང་། འཇུ་མི་ཕམ་རྣམ་རྒྱལ་རྒྱ་མཚོ། (༡༨༤༦༡༩༡༢)
༥༧ རང་གི་སློབ་བསྐལ་བཟང་ཆོས་གྲགས་ཀྱིས་བསྐུལ་ངོར་བྲིས་པ།
རོང་ཐ་བློ་བཟང་ཆོས་འབྱོར་ལྷུན་གྲུབ། (༡༨༥༧-༡༩༠༡)vutter-129
130
-132
-133
-134
-140
145
·152



xii
-154ཞལ་གདམས་དང་མགུར་གླུ་གཅེས་བཏུས།
༥༨ ཞལ་གདམས་གཏན་འདུན་འཆུག་མེད་སྒྲུབ་པའི་མན་ངག
རྡོ་གྲུབ་འཇིགས་མེད་བསྟན་པའི་ཉི་མ། (༡༨༦༥-༡༩༢༦)
༥༩ བསླབ་བྱ་ངེས་འབྱུང་རིན་ཆེན་འདྲེན་པའི་ཤིང་རྟ། བྲག་དཀར་བློ་བཟང་དཔལ་ལྡན། (༡༨༦-༡༩༢༨)
༦༠ ཁྲོ་ཆེན་རྒྱལ་བུ་ལྷ་སྲས་ལྷ་དབང་ནོར་བུ་ལ་གདམས་པ། ཤར་རྫ་བཀྲ་ཤིས་རྒྱལ་མཚན། (༡༨༥༩—༡༩༣༥) ཡ་ས་
༦༡ དགེ་སྡིག་བླང་དོར་གསལ་སྟོན་གྱི་བསླབ་བྱ་རང་སྐྱོན་མཚང་འབྲུབྱེད་པའི་ཨདམ།
༧རྒྱལ་བ་ཐུབ་བསྟན་རྒྱ་མཚོ། (༡༨༧༦-༡༩༣ ༣)158
-160
-165
མགུར་གླུའི་སྐབས།
171
·172
-176
-178
.181
183
·185
trert +++++187༡ ང་དྲིན་ཆེན་གྱི་བློན་པོ་ཐོན་མི་ངས།། ཐོན་མི་སམྦྷོ་ཊ། (དུས་རབས་བདུན་པ།)
༢ གནའ་རབས་དུས་ཀྱི་ཐོག་མ་རུ།། བཙན་པོ་འདུས་སྲོང་། (༦༧༩—༧༠༩)
༣ བེ་རོ་ཙ་ནས་དཀའ་བ་བཅུ་དྲུག་སྤྱད་པའི་མགུར། ལོ་ཆེན་བེ་རོ་ཙ་ན། (དུས་རབས་བརྒྱད་པ།)
ཀྱེ་མ་ཉོན་དང་དད་ལྡན་བོད་འབངས་རྣམས།། མཁའ་འགྲོ་ཡེ་ཤེས་མཚོ་རྒྱལ། (དུས་རབས་བརྒྱད་པ།)
༥ མཁའ་འགྲོ་མས་ལུང་བསྟན་རྡོ་རྗེའི་གླུ། བཀའ་གདམས་གླེགས་བམ་གྱི་བུ་ཆོས་ལས་བཏུས་པ།
༦ འཆི་བས་མི་འཇིགས་སྐྱེ་བས་འཇིགས།། མཁས་གྲུབ་ཁྱུང་པོ་རྣལ་འབྱོར། (༩༩༠-༡༡༢༧)
༧ ཀ་ཆེན་བཞིའི་མགུར། མར་པ་ཆོས་ཀྱི་བློ་གྲོས། (༡༠༡༢-༡༠༩༧)
༨ ཀ བྲག་དཀར་རྟ་སོར་སྒོམ་དུ་འགྲོ། རྗེ་བཙུན་མི་ལ་རས་པ། (༡༠༤༠༡༡༢༣)
ཁ གཞི་མཉམ་པ་ཉིད་ཀྱི་ཞིང་ས་ལ།།
ག སྲིང་མོར་ཨ་ཇོའི་གླུ་ལ་ཉན་པར་བསྐུལ་བ།
ང སྤྱང་པོ་འཆི་བའི་སྨོན་ལམ།
ཅ ལོ་སྟོན་ལ་སོགས་པའི་ཚོགས་ལ་གདམས་པའི་མགུར།
༩ སྔོན་ཆད་མ་བྱུང་སྒྲུབ་རྟགས་ཡིན།། རྭ་ལོ་ཙཱ་བ་རྡོ་རྗེ་གྲགས་པ། (༡༠༡༦–༡༡༢༨)
༡༠ ཀ གཅོད་གཞུང་བཀའ་ཚོམས་ཆེན་མོ་ལས་བཏུས་པ། མ་ཅིག་ལབ་ཀྱི་སྒྲོན་མ། （༡༠༣༡—༡༡༢༩)
ཁ བུ་ཤེས་རབ་རིགས་ལྡན་ལས་འཕྲོ་ཅན།།
༡༡ མགུར་སྙིང་གཏམ་གྱི་ཕྲེང་བ། ལྕེ་སྒོམ་པ་རྫོངས་པ་ཤེས་རབ་རྡོ་རྗེ། (དུས་རབས་བཅུ་གཉིས་པ།)·187
-- 189
·189
·190
..+++++++++-191
193
-194
195



དཀར་ཆག
xiii
-197
-198
- 201
-201
-202
-203
-204
-204
-206
-206
207
verv.etrareve..-208༡༢ ཀ རིན་ཆེན་སྣ་བདུན་ལ་སྦྱར་བའི་མགུར། རྨོག་ལྕོག་རིན་ཆེན་བརྩོན་འགྲུས། （༡༡༡༠-༡༡༧༠)
ཁ དང་པོར་སྒྲོ་འདོགས་ཆོད་ནས་ཀྱང་།།
༡༣ ཀ རྒྱ་མཚོའི་གཏིང་ནས་བླངས་པ་ཡི།། གླིང་རས་པདྨ་རྡོ་རྗེ། (༡༡༢༨-༡༡༨༨)
ཁ རྟོགས་པའི་ཉམས་རྩལ་རྫོགས་མ་རྫོགས།།
ག བདག་ཕྱིས་ཀྱིས་རྣལ་འབྱོར་འདུག་པ་འདི།།
ང ཁྱོད་ཅིར་སྣང་རྫུན་དུ་གོ་ལགས་ཀྱང་།།
༡༤ ཀ ཕྱག་ཆེན་ལྔ་ལྡན་རྟོགས་པའི་མགུར། སྐྱོབ་པ་འཇིག་རྟེན་མགོན་པོ། (༡༡༢༣ཡ༡༡༩༣)
ཁ བློ་གཏད་ཅིག་འདུག་གམ་མི་འདུག་སོམས།།
༡༥ ཀ གཉེན་པོ་བསྟེན་ཚུལ་གྱི་ཉམས་དབྱངས། རྗེ་བཙུན་གྲགས་པ་རྒྱལ་མཚན། (༡༡༤ ༧ས་༡༢༡༦)
ཁ སེམས་འདུལ་ཚུལ་གྱི་ཉམས་དབྱངས།
ག རྨི་ལམ་ཉམས་ལེན་བརྒྱད་ཀྱི་ཉམས་དབྱངས།
༡༦ ཀ ལྟ་སྒོམ་སྤྱོད་གསུམ་གྱི་གདེངས་ཚད་ཀྱི་མགུར། གཙང་པ་རྒྱ་རས་ཡེ་ཤེས་རྡོ་རྗེ། （༡༡༦༡-༡༢༡༡)
ཁ སྐྱིད་ཚོར་རྣམ་པ་བདུན་གྱི་མགུར།
ག ཟུར་ཟ་ལ་བརྟེན་པའི་འཆོངས་པ་དྲུག་གི་མགུར།
༡༧ ཀ གསུང་རབ་མདོ་སྡེ་བཅུ་གཉིས་ཀྱི་དགོངས་དོན་རྡོ་རྗེའི་རྟོགས་མགུར།
རྒོད་ཚང་པ་མགོན་པོ་རྡོ་རྗེ། (༡༡༨༩-༡༢༥༨)
ཁ སྐྱོ་བ་སྐྱེས་པ་བཅོ་ལྔའི་མགུར།
༡༨ ཀ རྣལ་འབྱོར་ཉམས་ཀྱི་མཐུ་བསྐུལ་བ། རྒྱལ་བ་ཡང་དགོན་པ་རྒྱལ་མཚན་དཔལ། （༡༢༡༣༡༢༥༨）
ཁ ཉམས་ཀྱི་སེར་བ།
ག མཐུ་སེར་དམག་གསུམ་གྱིས་མ་རིག་དུག་ལྔའི་དགྲ་བོ་གཞོམ་པ།
༡༩ ལྷ་སྟེང་དུ་བླངས་པའི་ཚོགས་གླུ། ཀརྨ་པ་རང་བྱུང་རྡོ་རྗེ། (༡༢༨༤–༡༣ ༣༩)
༢༠ འཁོར་བའི་ཉེས་དམིགས་བསམ་པའི་མགུར། ཐང་སྟོང་རྒྱལ་པོ་བརྩོན་འགྲུས་བཟང་པོ། (༡༣༦༡—༡༤ ༨༥）
༢༡ ཉམས་མགུར་ཤར་གངས་རི་མ། ༧རྒྱལ་བ་དགེ་འདུན་གྲུབ། (༡༣༩༡-༡༤ ༧༤)
༢༢ ལྟས་ངན་རྣམས་གཉེན་པོས་བཟློག་པའི་མགུར། འབྲུག་པ་ཀུན་ལེགས། (༡༤༥༢—༡༥ ༣༨）
༢༣ ཀ ཡིན་ལུགས་སྒྲོགས་པའི་ལྟ་མགུར། རྗེ་ཀརྨ་འཕྲིན་ལས། (༡༤༥༦–༡༥༣༩)-208
-209
-211
-211
rructen-213
-214
215
-216
-217
-219
ག-221
-223



xiv
-224
-225
226
-228
-229
-231
1232
-233
-234
- 236ཞལ་གདམས་དང་མགུར་གླུ་གཅེས་བཏུས།
ཁ ཙཱ་རི་བཀྲ་ཤིས་ལྗོངས་སུ་སྨྲས་པའི་ཚོགས་གླུ།
ག མིན་ཚུལ་སུམ་ཅུའི་མགུར།
༢༤ རྗེ་ཙོང་ཁ་པ་ཞལ་མཇལ་དུས་ཀྱི་ཉམས་མགུར། ༧རྒྱལ་བ་དགེ་འདུན་རྒྱ་མཚོ། (༡༤ ༧༦ཡ་༡༥༤ ༢)
༢༥ རང་གི་རྟོགས་བརྗོད་ལམ་གླུ་དཔྱིད་ཀྱི་རྒྱལ་མོའི་དགའ་སྟོན་ལས་བས་པ།
ཚར་ཆེན་བློ་གསལ་རྒྱ་མཚོ། (༡༥༠༢-༡༥༦༧)
༢༦ མོས་གུས་ཉག་གཅིག་དྲན་པ་ལམ་རྫོགས་ཀྱི་གླུ། ཇོ་ནང་ཀུན་དགའ་གྲོལ་མཆོག (༡༥༠༧-༡༥༦༦)
༢༧ ཀ ཕྱག་རྒྱ་ཆེན་པོའི་རོལ་རྩེད་ཀྱིས་བླངས་པའི་ལྟ་བའི་གླུ པཎ་ཆེན་བློ་བཟང་ཆོས་ཀྱི་རྒྱལ་མཚན།(༡༥༧༠-༡༦༦༢) “231
ཁ དཀྱིལ་འཁོར་འཁོར་ལོ་བྱེ་བའི་གཙོ།།
ག དུས་ཉིན་གཅིག་དགའ་ལྡན་རི་བོའི་ངོས།།
སེམས་སྐྱེ་མེད་དུ་མཐོང་བའི་མགུར།
༢༨ ཀ འཆི་བའི་དུས་ཀྱི་རྟགས་མཚན་དང་སྦྱར་བའི་མགུར། ཤར་སྐལ་ལྡན་རྒྱ་མཚོ། (༡༦༠༧་༡༦༧༧)
ཁ རྔོན་པ་ཁྱི་ཁྲིད་ནི་སླེབས་བྱུང་།།
ག ཆོས་ཀུན་གྱི་ཡང་སྙིང་ཕྱག་རྒྱ་ཆེ།།
ང ཡུལ་གང་ཤར་ངོས་ལ་ཕར་བལྟས་པས།།
ཅ སེམས་རང་ཞལ་ལྟ་བའི་དམ་པ་རྣམས།།
ཆ མཚོ་སྔོན་པོ་ཁྲི་ཤོག་རྒྱལ་མོ་དེ།།
༢༩ སྙན་མགུར་གསང་གསུམ་ཡིད་བཞིན་ཆར་འབེབས།
༧རྒྱལ་མཆོག་ལྔ་པ་ངག་དབང་བློ་བཟང་རྒྱ་མཚོ། (༡༦༡༧-༡༦༨༢)
༣༠ རང་གཞན་ཆོས་ལ་བསྐུལ་བའི་མགུར། ཅོ་ནེ་གྲགས་པ་བཤད་སྒྲུབ། (༡༦༧༥=༡༧༤ ༨)
༣༡ ཉམས་མགུར་སྐྱབས་གནས་ཀུན་འདུས་མ། ཕུར་ལྕོག་ངག་དབང་བྱམས་པ། (༡༦༨༢—༡༧༦༢)
༣༢ ཚངས་དབྱངས་རྒྱ་མཚོའི་མགུར་གླུ། ༧རྒྱལ་མཆོག་དྲུག་པ་ཚངས་དབྱངས་རྒྱ་མཚོ། (༡༦༨༣-༡༧༠༦)
༣༣ ཀ སྟག་ཆུང་གི་བུང་བ། ༧རྒྱལ་མཆོག་བདུན་པ་བསྐལ་བཟང་རྒྱ་མཚོ། (༡༧༠༨༡༧༥༧)
ཁ མི་རྟག་པའི་སྣང་ཚུལ་གྱི་མགུར་དབྱངས།
འོལ་ཁ་ཆོས་ལུང་དུ་བླངས་པའི་ལྟ་བའི་གླུ།
ང སྣང་བ་དཔེར་བཞག་གི་གླུ་ཨང་ཡིག་ལྔ་པ།- 237
-238
-238
-239
-241
-243
-246
-249
-256
-257
ག-258
259



དཀར་ཆག་
XV
-260
-264
-266
-270
-271
-271
-273
-273
-275
-277༣༤ རང་རྣམ་ཉམས་མགུར། ཀློང་རྡོལ་ངག་དབང་བློ་བཟང་། (༡༧༡༩-༡༧༩༤)
༣༥ ཀ མི་རྟག་བསྒོམ་ཚུལ་གྱི་བསླབ་བྱ་ཚིགས་སུ་བཅད་པ།
གུང་ཐང་དཀོན་མཆོག་བསྟན་པའི་སྒྲོན་མེ། (༡༧༦༢—༡༨༢༣)
ཁ ཉམས་མྱོང་རྒན་པོའི་འབེལ་གཏམ།
༣༦ བློ་སྦྱོང་གཅིག་དང་ལྔ་པ། དངུལ་ཆུ་དྷརྨ་བྷདྲ། (༡༧༧༢—༡༨༥༡)
༣༧ ཀ རང་ཉིད་ལ་སྨྲས་པའི་མགུར། ཞབས་དཀར་ཚོགས་དྲུག་རང་གྲོལ། (༡༧༨༡-༡༨༥༡)
ཁ གནས་དབེན་པ་བསྟེན་པའི་མགུར།
ག དྲང་སྲོང་ཐང་དཀར་རྒོད་པོ་དེ།།
ང བྲག་རི་ཡི་ཁང་བཟང་།།
༣༨ བླ་མས་རྗེས་འཛིན་གྱི་སྨོན་ཚིག་ཉམས་མགུར། པཎ་ཆེན་བསྟན་པའི་ཉི་མ། (༡༧༨༢—༡༨༥༤) ཡ་ས་
༣༩ བསམ་པ་གཏིང་ནས་སྐྱོ་འདུག་ཅེས་པའི་མགུར། ཆུ་བཟང་བླ་མ་ཡེ་ཤེས་རྒྱ་མཚོ། （༡༧༨༩—༡༨༥༦)
༤༠ དུས་གནས་དང་མཐུན་པའི་ཞལ་གདམས་མགུར་མ།
གཞན་ཕན་མཐའ་ཡས་འོད་ཟེར། (༡༨༠༠ ༡༨༥༥)
༤༡ ཀ ཁྱི་རྒན་དབེན་པར་གནས་པའི་ཚེ། རྫ་དཔལ་སྤྲུལ་འཇིགས་མེད་ཆོས་ཀྱི་དབང་པོ། (༡༨༠༩—༡༨༨༧)
ཁ མཚུངས་དོན་མན་ངག་རྡོ་རྗེའི་ཐོལ་གླུ་མི་རྟག་དྲན་བསྐུལ་གྱི་མགུར།
༤༢ འཆི་བདག་ལ་འཇིག་པའི་གཏམ། དཀྱིལ་ཁང་མཁན་ཟུར་བློ་བཟང་སྦྱིན་པ། (༡༨༢༡-༡༨༩༡)
༤༣ ཀ ཁྱབ་བདག་བླ་མ་རྗེས་སུ་དྲན་པའི་རྡོ་རྗེའི་ཐོལ་གླུ་ངེས་འབྱུང་གི་ཕོ་ཉ།
འཇམ་དབྱངས་མཁྱེན་བརྩེ་དབང་པོ། (༡༨༢༠ཡ་༡༨༩༢)
ཁ སྒྲུབ་བརྒྱུད་སྙིང་པོའི་གྲུབ་པའི་རྣལ་འབྱོར་རྣམས་ལ་གསོལ་བ་འདེབས་པའི་རྡོ་རྗེའི་ཐོལ་གླུ་ཟབ་དོན་རོལ་མོ། -291
༤༤ སྤྱོད་ལམ་ཀུན་ཏུ་དྲན་ཤེས་དང་མི་འབྲལ་བར་དམ་བཅའ་བའི་གླུ།
བྲག་དཀར་བློ་བཟང་དཔལ་ལྡན། (༡༨༦༦-༡༩༢༨)
༤༥ ཀ མི་རྟག་སྲིན་པོའི་རང་གཟུགས་ཡིད་ཀྱི་རྡོ་བར་འབྲི་བ། ཅོ་ནེ་བླ་མ་བློ་བཟང་རྒྱ་མཚོའི་སྤྲིན། (༡༨༧༠-༡༩༣༢) ཡ་296
ཁ ལྟ་མགུར་བུང་བ་མྱོས་པའི་ཅ་ཅོ།
༤༦ མི་རྟག་དྲན་བསྐུལ་སྙིང་གི་ཐུར་མ། རྗེ་ཁ་བོང་ཁ་པ་བདེ་ཆེན་སྙིང་པོ། (༡༨༧༨ཡ༡༩༤༡)-279
-281
-283
-288
-290
Tre?****•virre-294
-297
-300



xvi
ve whether-303ཞལ་གདམས་དང་མགུར་གླུ་གཅེས་བཏུས།
༤ ༧ གཏན་གཡོ་ཀུན་ཁྱབ་ཀུན་གྱི་བདག་ཉིད་ཀྱི་བདེ་ཆེན།།
ཨ་མདོ་དགེ་བཤེས་འཇམ་དཔལ་རོལ་པའི་བློ་གྲོས།（༡༨༨༨-༡༩༤༤)
༤༨ ང་ལོ་ཆུང་བུ་མོའི་གླུ་ལ་ཉོན།། རིག་འཛིན་ཆོས་ཉིད་བཟང་མོ། (༡༨༥༣-༡༩༥༠)
༤༩ མི་རྟག་རྗེས་དྲན་གྱི་སྐྱོ་གླུ། དགེ་འདུན་ཆོས་འཕེལ། (༡༩༠༣-༡༩༥༡)
ཞུ་སྒྲིག་པའི་ཁུངས་བཅོལ་གྱི་ཡིག་ཆ་ཁག-305
-307
-309



སྔོན་གླེང་ངོ་སྤྲོད།
༈ འདིར་བོད་ཀྱི་གཙུག་ལག་གཅེ་བཏུས་པོད་ཕྲེང་ཉེར་དྲུག་པར། <<ཞལ་གདམས་དང་མགུར་
གླུ་གཅེས་བཏུས་>>ཞེས་པ་དཔར་དུ་བཏབ་ཡོད། འདིའི་ནང་བོད་ཀྱི་སྲོལ་རྒྱུན་དུ་དར་བའི་ཡིག་རིགས་
ཁོངས། ཚིགས་བཅད་དུ་བརྩམས་པའི་རིགས་མང་ཙམ་ཞིག་ཡོད་པ་ལས། བསླབ་བྱའམ་ཞལ་གདམས་
དང་། གླུའམ་མགུར་གྱི་རིགས་གཉིས་ནི། གོ་བདེ་ཞིང་བློ་ལ་ཁུལ་ཆེ་བ་དང་། ལྷག་པར་མགུར་གྱི་རིགས་
རྣམས་ནི་སྙན་འཇེབས་ཀྱི་སྒྱུ་རྩལ་ཡང་ཚད་མཐོན་པོར་སོན་པའི་ཁྱད་ཆོས་དང་ལྡན་པས། ང་ཚོས་གཙུག་
ལག་གཅེས་བཏུས་ཀྱི་པོད་ཕྲེང་ཁོངས། ཡིག་རིགས་དེ་གཉིས་མཚོན་པའི་གླེགས་བམ་ལོགས་སུ་བྱས་ཡོད།
གླེགས་བམ་འདི་ལ་སྐབས་གཉིས་སུ་ཡོད་ཅིང་། དང་པོའི་ནང་། སྤྱི་ལོའི་དུས་རབས་བདུན་པ་བཙན་པོ་
སྲོང་བཙན་གྱི་དུས་ནས། དུས་རབས་ཉི་ཤུ་པའི་སྟོད་བར་གྱི། བོད་ཀྱི་མཁས་གྲུབ་ཆེ་ཁག་མང་པོ་ཞིག་གི་།།
གསུང་ལས། བསླབ་བྱ་དང་ཞལ་གདམས་གང་འཚམས་ཤིག་བཏུས་ཏེ་བཀོད་ཡོད། སྐབས་གཉིས་པའི་ནང་།
བོད་ཀྱི་བཙན་པོའི་དུས་ཀྱི་གླུ་མཆིད་རེ་གཉིས་ཀྱིས་སྣེ་དྲངས་ཏེ། བོད་ཀྱི་མཁས་གྲུབ་མང་ཙམ་ཞིག་གི་
གསུང་མགུར་དཔེ་མཚོན་རེ་ཕྱོགས་གཅིག་ཏུ་བཏུས་ཏེ། དེང་རབས་ཀྱི་དཔེ་ཀློག་པ་པོས། སྔོན་གྱི་མཁས་
གྲུབ་དུ་མའི་གསུང་རྩོམ་རྣམས། དཔེ་དེབ་གཅིག་གི་ནང་ཀློག་སྟེ་ཉམས་སུ་མྱོང་ཐུབ་པའི་གོ་སྐབས་ཕུལ་
ཡོད། འདིར་བཏུས་པའི་མགུར་ཚོགས་ནང་། མགུར་གླུ་རྩོམ་པར་གྲགས་ཆེ་བའི་གྲུབ་དབང་རྗེ་བཙུན་མི་
ལ་རས་པ་དང༌། གླིང་རས་པ། རྗེ་བཙུན་གྲགས་པ་རྒྱལ་མཚན། གཙང་པ་རྒྱ་རས། རྒོད་ཚང་པ། རྒྱལ་བ་
ཡང་དགོན་པ། པཎ་ཆེན་བློ་བཟང་ཆོས་རྒྱན། ཤར་སྐལ་ལྡན་རྒྱ་མཚོ། རྗེ་ཀརྨ་འཕྲིན་ལས། རྒྱལ་མཆོག་
བདུན་པ་སྐལ་བཟང་རྒྱ་མཚོ། གུང་ཐང་བསྟན་པའི་སྒྲོན་མེ། ཞབས་དཀར་ཚོགས་དྲུག་རང་གྲོལ། ཛ་
དཔལ་སྤྲུལ། ཅོ་ནེ་བླ་མ་རིན་པོ་ཆེ་བཅས་ཀྱི་མགུར་འབུམ་ལས་གསུང་རྩོམ་གྲགས་ཆེ་བ་གཉིས་ལས་མི་
ཉུང་བ་བཀོད་ཐུབ་པ་བྱས་ཡོད། དེའི་སྟེང་རྒྱལ་མཆོག་དྲུག་པ་ཚངས་དབྱངས་རྒྱ་མཚོའི་གསུང་རྩོམ་གྱི་གླུ་
ཚིག་ཀྱང་ཆ་ཚང་བ་བསྡུས་ཏེ་དཔར་དུ་བསྐྲུན་ཡོད་ལགས།
སྤྱིར་ཚིགས་བཅད་དུ་བསྡེབས་པའི་ཡིག་རིགས་གང་ཡོད་མིན།
དེ་ལ་ཐོག་མར་དེང་རབས་ཀྱི་དཔེ་ཀློག་པ་པོར་དམིགས་ཏེ། དེབ་འདིའི་རྒྱབ་ལྗོངས་ཀྱི་ཚུལ་དུ། བོད་
ཀྱི་ཡིག་ཆའི་ནང་ཚིགས་བཅད་དུ་བསྡེབས་པའི་རིགས་གང་ཡོད་རགས་ཙམ་ཞུས་ན། པོད་འདིར་བཏུས་
པའི་ཞལ་གདམས་དང་གསུང་མགུར་རྣམས་ཀློག་པའི་སྐབས། མཐོང་རྒྱ་ཆེ་ཙམ་འོང་བར་ཕན་སྲིད་པས་དེ་



xviiiཞལ་གདམས་དང་མགུར་གླུ་གཅེས་བཏུས།
ལྟར་དུ་བགྱིའོ། །སྤྱིར་བརྩམས་པའི་གཞུང་ལ་ཚིགས་བཅད་དུ་བསྡེབས་པ་དང༌། ཚིགས་ལྷུག་ཏུ་བསྒྲིགས་
པ་སྟེ་རིགས་གཉིས་ཡོད་པ་ནི། བྲིས་པའི་ཡི་གེ་གཞིར་བྱས་པའི་རིག་གཞུང་གཏིང་ཚུགས་ཡོད་པའི་སྐད་
ཡིག་མང་པོ་ཞིག་ལ་སྤྱི་མཐུན་དུ་གནས། དེ་ལྟ་ནའང་སྐད་རིགས་མང་པོ་ཞིག་ལ་ནི། ཟློས་གར་གྱི་གཞུ
ཀྱི་གཞུང་
དང་སྙན་ངག་རྩལ་དུ་བཏོན་པའི་རྩོམ་རིགས་གཉིས་ལས། གཞན་རྣམས་ཚིགས་བཅད་ནས་སྒྲིག་པའི་
སྲོལ་དེ་ཙམ་མི་སྣང་ལ། དེ་ལས་ལྡོག་སྟེ། རྒྱ་གར་ལེགས་སྦྱར་དང་། རང་རེའི་བོད་ཀྱི་ཡི་གེ་གཉིས་ལ་ནི།
ཚིགས་བཅད་དུ་བསྡེབས་པའི་ཡི་གེའི་རིགས་མི་འདྲ་བ་སྣ་ཚོགས་པ་ཞིག་ཡོད་པས། འདིར་བོད་ཀྱི་ཡི་གེའི་
ནང་ཚིགས་བཅད་དུ་བྱུང་བའི་རིགས་གང་ཡོད་ཐོག་མར་ངོ་སྤྲོད་ཞུ།
ལེགས་སྦྱར་གྱི་ལུགས་སྟེ། རང་རེས་བརྡ་སྤྲོད་དང་སྙན་ངག་སོགས་ཆེས་མཐོའི་རིག་གནས་གང་ལ་
གཞི་བཅོལ་བའི་སྐད་དེའི་ནང་དུ་ནི། ཚིགས་བཅད་བྱ་ཚུལ་ལ་“སྡེབས་སྦྱོར་“ཞེས་པའི་རིག་གནས་ཀྱི་སྡེ་
ཚན་ལོགས་སུ་ཡོད་ཅིང་། སྡེབས་སྦྱོར་གྱི་གཞུང་<<རིན་ཆེན་འབྱུང་གནས་>>ལྟ་བུའང་བོད་སྐད་དུ་
བསྒྱུར་ཡོད་མོད། འོན་ཀྱང་སྡེབས་སྦྱོར་གྱི་གནད་མང་ཆེ་བ་ནི། རང་རེའི་བོད་ཡིག་གི་ཚིགས་བཅད་བྱ་
ཚུལ་ལ་དེ་ཙམ་དགོས་མཁོ་མེད། དེ་ལས་ལྡོག་སྟེ་ལེགས་སྦྱར་རང་ལ་ནི། ཡི་གེ་ནང་ཕན་ཚུན་དང་དབྱངས་
གསལ་སོགས་ཕན་ཚུ ན་སྒྲིག་པའི་ཚེ། ཡི་གེ་ལྕི་ཡང་དང་དབྱངས་རིང་ཐུ ང་སོགས་ཀྱི་ཁྱད་པར་ལས་
མཚམས་སྦྱོར་བྱ་དགོས་པ་དང༌། དེ་བཞིན་དུ་ཚིག་བསྡུས་བྱེད་པའི་སྐབས་བསྡུ་བ་བཏབ་སྟངས་སོགས་
ཚིག་གི་སྦྱོར་ཚུལ་རྙོག་ཁྲ་ཆེ་ཙམ་ཞིག་ཡོད་དེ། དཔེར་ན།
སྡེབ་སྦྱོར་བྱེད་པས་ཚིགས་བཅད་ལ། ལྕི་དང་ཡང་དང་ངལ་གསོ་དང༌།།
ཡི་གེ་མིང་དང་རྒྱན་ལ་སོགས། །རྣམ་པར་བཀོད་པས་ཡིད་འཕྲོག་བྱེད།།
ཅེས་བྱུང་བ་ལྟར་ལགས། སྡེབས་སྦྱོར་གྱི་ཚུལ་འདི་བོད་སྐད་ལ་ཚུར་འབྱོར་མི་འབྱོར་གྱི་སྐོར་ལ།
འཇམ་མགོན་ས་པཎ་གྱིས། རང་ཉིད་ཀྱི་སྐད་ལ་ངོ་བོ་ཉིད་ཀྱི་སྡེབ་སྦྱོར་གྱི་ཐ་སྙད་མེད་ལ། ལེགས་པར་
སྦྱར་བའི་སྐད་ཉིད་ལས་བོད་དུ་བསྒྱུར་ཡང་ཟ་འོག་གི་མདུན་གྱི་རི་མོ་བསྒྱུར་བ་རྒྱབ་ཏུ་མི་འབྱུང་
བ་ལྟར། དོན་ཙམ་བསྒྱུར་བ་ནུས་ཀྱི། སྡེབ་སྦྱོར་བསྒྱུར་དུ་མི་རུང་ཞིང་། བདག་ཅག་ལྟ་བུ་ལེགས་
པར་ཤེས་པ་དག་གིས་ཀྱང་བོད་ཀྱི་སྐད་ལ་ཇི་ལྟར་འབད་དུ་ཟིན་ཀྱང་། ལྭ་བའི་ཐགས་ལ་གོས་
ཆེན་གྱི་རི་མོ་མི་ཤེས་པ་ལྟར། ལེགས་པར་སྦྱར་བའི་སྡེབས་སྦྱོར་བོད་ཀྱི་སྐད་ལ་མི་འབྱོར་བས།
སྡེབས་སྦྱོར་མཚན་ཉིད་པ་བོད་སྐད་ལ་དཔེར་བརྗོད་པ་མ་བྱས་སོ།།
ཞེས་གསུངས་པ། ལེགས་སྦྱར་དང་བོད་སྐད་གཉིས་ཀའི་གསང་ཚིག་ཕྲ་མོ་རྣམས་ཞིབ་མོར་གཟིགས་པའི་



xix
ང་དབང་དུ་རྫོགས་སྔོན་གླེང་ངོ་སྤྲོད།
བཤད་པ་ཡིན་པས། རང་རེ་བོད་ཀྱི་སྐད་ཡིག་དང་རིག་གནས་ལ་དོ་ཁུར་ཡོད་པ་རྣམས་ནས་རྒྱུན་དུ་ནས་
བློར་ངེས་དགོས་པ་གལ་ཆེ། དེ་ལྟར་ན། རང་རེའི་བོད་ཡིག་ཏུ་ལེགས་སྦྱར་ལྟ་བུའི་སྡེབ་སྦྱོར་གྱི་ཁྲིམས་རྙོག་
ཁྲ་ཅན་ཡང་མེད་པས། ཚིགས་བཅད་སྒྲིག་པ་སྤྱིར་དེ་ཙམ་མི་དཀའ་མོད། ཚིག་ཕན་ཚུན་སྒྲིག་ཚུལ་དང་།
ཚིག་བསྡུས་འགོད་ཚུལ་དང་། ལྷག་པར་ཚིགས་བཅད་དུ་འཁོད་པའི་ཚིགས་རྐང་སོ་སོའི་ཚིག་མཚམས་
གཅོད་སྟངས་སོགས་ལ། སྙན་འཇེབས་ལྡན་པ་དང་། ལྕེར་བརྗོད་བདེ་བ་དང་། ངག་འདོན་དུ་བྱ་བའི་ཚེ་
འཇམ་ཞིང་ལྷུག་པར་དགོས་པ་སོགས་སྤྱིའི་མཛེས་ཆའི་ཁྲིམས་སུ་མཐོང་། གཞན་ཡང་སློབ་དཔོན་དནཱིའི་
<<སྙན་ངག་མེ་ལོང་>>ལྟ་བུ་ལེགས་སྦྱར་གྱི་གཞུང་དུ། ཚིགས་བཅད་ལ་དོན་སྟོན་ཚུལ་གྱི་སྒོ་ནས། ༡
གྲོལ་བ་སྟེ་ཀློ ཀ་གཅིག་གི་ནང་དུ་དོན་ཆ་ཚང་བ་གཅིག་ཚིག་གཞན་ལ་མི་ལྟོས་པར་རང་དབང་
པའི་རིགས་ཤིག་དང༌། ༢ རིགས་སྟེ་བརྗོད་བྱའི་དོན་གཅིག་པོ་དེ་བློཀ་གཅིག་གི་ནང་མི་འདུ་བར་གློཀ་
རྗེས་མ་སོགས་ཀྱི་ནང་དུ འང་ཁྱབ་ཅིང་མཐར་གསལ་བྱེད་ཀྱི་ཚིག་གཅིག་སྦྱོར་དགོས་པ་ལྟ་བུ་དང་། ༣
མཛོད་ཅེས་སྟེ་ཚིགས་ཀྱི་གཅོད་མཚམས་དང་བྱ་ཚིགས་སྣ་ཚོགས་པའི་རང་བཞིན་ཅན་བང་མཛོད་ལྟ་བུར་
ཡོད་པ་དང༌། ༤ འདུས་པ་སྟེ་བརྗོད་བྱ་གཅིག་ཚིགས་བཅད་དུ་མ་དང་བྱ་ཚིག་དུ་མས་བསྟན་པ་སོགས།
ཚིགས་བཅད་ཀྱི་རིགས་བཞི་བཤད་པ། རང་རེའི་བོད་ཀྱི་རྩོམ་ལའང་སྦྱར་རུང་བ་རང་ཅག་གི་རིག་གནས་
མཁས་པས་གསུངས་པ་ལྟར་ལགས། ༢
དེ་ཡང་བོད་ཡིག་ཏུ་ཚིགས་བཅད་དུ་བསྡེབས་པའི་ཡིག་རིགས་གང་དང་གང་ཡོད་ཅེ་ན། དེ་རྣམས་
རེ་རེ་ནས་ངོས་འཛིན་པར་བྱའོ།།
གཞུང་ངམ་བསྟན་བཅོས་ཀྱི་རྩ་བ། བོད་ཀྱི་རྩོམ་རིགས་ནང་། གཞུང་ལུགས་བྱེ་བྲག་པ་
དཔེར་ན་དབུ་མ་དང་ཚད་མ་ལྟ་བུའི་མཚན་ཉིད་ཀྱི་གཞུང་དང་། རྒྱུད་ཀྱི་བསྟན་བཅོས། དེ་བཞིན་དུ་བརྡ་
སྤྲོད། སྙན་ངག་གི་བསྟན་བཅོས། སྨན་དང་རྩིས་སོགས་གཏན་ལ་འབེབས་པའི་བསྟན་བཅོས་གསར་དུ་
བརྩམས་པ་མང་དག་ཅིག་ལ། གཞུང་རྩོམ་པ་པོས་ཐོག་མའི་རྩ་གཞུང་ལྟ་བུའི་བསྟན་བཅོས་དངོས་དེ་ཚིགས་
བཅད་དུ་སྒྲིག་པའི་སྲོལ་སྔ་ཙམ་ནས་ཆགས་ཡོད། དཔེར་ན། བརྡ་སྤྲོད་ཀྱི་རྩ་གཞུང་<<སུམ་ཅུ་པ་>>དང་།
<<རྟགས་ཀྱི་འཇུ ག་པ་>>ལྟ་བུ ་དང༌། འཇམ་མགོན་ས་པཎ་གྱི་<<ཚད་མ་རིགས་གཏེར་>>དང༌།
<<སྡོམ་གསུམ་རབ་དབྱེ་>>ལྟ་བུ། ཀརྨ་རང་འབྱུང་རྡོ་རྗེས་<<བདེ་གཤེགས་སྙིང་པོ་བསྟན་པ་>>དང་།
<ཟབ་མོ་ནང་གི་དོན་>>ལྟ་བུ། ཀུན་མཁྱེན་ཀློང་ཆེན་རབ་འབྱམས་པའི་མཛོད་བདུན་དང་། ངལ་གསོ་
སྐོར་གསུམ་ལྟ་བུ་དང་། རྗེ་ཙོང་ཁ་པ་ཆེན་པོས་ <<ཀུན་གཞི་དང་ཉོན་ཡིད་ཀྱི་རྣམ་གཞག་>>ལྟ་བུ་དང་།



XXཞལ་གདམས་དང་མགུར་གླུ་གཅེས་བཏུས།
འཇམ་མགོན་ཀོང་སྤྲུལ་གྱིས་<<ཤེས་བྱ་ཀུན་ཁྱབ་>>ལྟ་བུ་སྟེ། རྩ་བའི་གཞུང་མང་པོ་ཞིག་ཚིགས་བཅད་
དུ་མཛད་པ་ལྟ་བུའོ། །རྩ་བ་ཚིགས་བཅད་དུ་བསྡེབས་པའི་སྲོལ་འདི་ནི་ལེགས་སྦྱར་གྱི་གཞུང་ལ་ཤིན་ཏུ་
ཁྱབ་ཆེ་བས། རང་རེའི་བོད་ཀྱི་མཁས་པ་རྣམས་ནས་དེ་ལ་དཔེར་མཛད་པ་བསྙོན་དུ་མེད།
བསྡུས་དོན་ནམ་སྡོམ་ཚིག གཞུང་དོན་གཏན་ལ་འབེབས་པའི་དཔེ་ཚིགས་བཅད་དུ་བསྡེབས་
པའི་རིགས་གཞན་ཞིག་ནི། སྡོམ་ཚིག་ཏུ་གྲགས་པ་རྣམས་ཡིན་ཏེ། དེ་ནི་རྩ་གཞུང་དང་མི་འདྲ་བར། གཞུང་
རྒྱས་པ་ཞིག་སྔོན་དུ་བརྩམས་ཟིན་པའི་དོན་རྣམས། སློབ་གཉེར་བའི་བློ་ལ་ངེས་བདེ་བའི་སླད་དུ་ཆེད་དུ་
བསྒྲིགས་པའི་དཔེ་ཞིག་ལ་བྱ་དགོས། དེ་ཡང་དཔེར་ན་སློབ་དཔོན་དབྱིག་གཉེན་གྱི་<<ཆོས་མངོན་པ་
མཛོད་>>རྩ་འགྲེལ་གཉིས་དང་། དེ་གཉིས་ལ་བརྟེན་པའི་འགྲེལ་པ་འགྲེལ་བཤད་སོགས་ཤིན་ཏུ་རྒྱས་
པས། དེ་དག་གི་དོན་གནད་གལ་ཆེ་བ་རྣམས་སློབ་གཉེར་བས་དྲན་པར་གཟུང་སླ་བའི་ཆེད་དུ། གུང་ཐང་
བསྟན་པའི་སྒྲོན་མེས་མཛོད་ཀྱི་སྡོམ་ཚིག་བརྩམས་པ་ལྟ་བུ་དང་། དེ་བཞིན་དུ་ཆོས་འདུལ་བའི་གཞུང་ཤིན་
ཏུ་རྒྱ་ཆེ་བས། དེ་དག་གི་གནད་བསྡུས་དོན་གྱི་ཚུལ་དུ་བཀོད་པ་འདུལ་བ་རྨ་བྱ་སྡོམ་དུ་གྲགས་པ་ལྟ་བུ་དང་།
དེ་བཞིན་དུ་ཀིརྟི་བློ་བཟང་ཕྲིན་ལས་ཀྱིས་བརྩམས་པའི་སྔགས་སྡོམ་དུ་གྲགས་པ་སྟེ་རྡོ་རྗེ་ཐེག་པའི་ལམ་
གྱི་བསྡུས་དོན་ལྟ་བུ་སོགས་ཡོད། སྡོམ་གྱི་རིགས་རྣམས་སློབ་གཉེར་བ་རྣམས་ནས་སྐབས་ཐོབ་ཀྱི་གཞུང་བྱེ་
བྲག་པ་དེ་སྦྱོང་བཞིན་པའི་དུས་སུ་མ་ཟད། གཞུང་དེ་ཆ་ཚང་བར་སློབ་གཉེར་ཟིན་པའི་རྗེས་སུ། གཞུང་དེའི་
དོན་གནད་ཆེ་ཁག་རྣམས་གོ་རིམ་དང་བཅས་པ་མ་བརྗེད་པར་གནས་པ་དང་། དྲན་གསོའི་སྐབས་སུ་
གཞུང་པོད་ཆེན་པོ་ཆ་ཚང་ཀློག་མི་དགོས་པར། སྡོམ་གྱི་སྟེང་ནས་དྲན་གསོ་ཐུབ་པ་འོང་བ་སོགས་ཁྱད་ཆོས་
དམིགས་བསལ་ལྡན་པས་ཕན་ཆེ། སྡོམ་ཚིག་བྲིས་སྲོལ་དེ་ཡང་། ཁོ་བོས་བརྟགས་ན་རང་རེས་ལེགས་སྦྱར་
གཞུང་ལ་དཔེ་བྱས་པར་མཐོང་སྟེ། དཔེར་ན་འཕགས་ཡུལ་གྱི་འདུལ་བའི་གཞུང་དུ། སྡོམ་ལ།” ཞེས་ཡང་
ཡང་བྱུང་བ་དང་། ཚུལ་དེ་དང་མཐུན་པར་འཕགས་པ་ཐོགས་མེད་ཀྱི་<<བྱང་ས་>>ལྟ་བུའི་ནང་དུའང་།
གཞུང་ཚན་ཆེ་ཁག་རེའི་དབུའམ་མཇུག་ཏུ། སྡོམ་ལ།” ཞེས་སོགས་བྱུང་བ་དང་། བསྟན་འགྱུར་དུ་ཛི་ན་མི་
ཏྲས་མཛད་པའི་ཚད་མ་རིགས་ཐིགས་ཀྱི་དོན་བསྡུས་པ་ཡོད་པ་སོགས་ལས་དཔོག་ནུ ས། དེ་ལྟ་ནའང་
གཞུང་ཆ་ཚང་བ་སྡོམ་དུ་བྱས་ཤིང་། དེ་ལྟ་བུའི་སྡོམ་ཚིག་དེ་ཡང་བསྡུས་དོན་གྱི་གཞུང་རང་མཚན་པར་བྱེད་
པ་དེ་ནི། བོད་རང་གི་ཐུན་མོང་མ་ཡིན་པའི་སྲོལ་དུ་མཐོང་།
ལེགས་བཤད་ལུགས་ཀྱི་བསྟན་བཅོས། རང་རེའི་བོད་ཀྱི་ཡིག་ཆའི་ནང་། ཚིགས་བཅད་དུ་



xxiསྔོན་གླེང་ངོ་སྤྲོད།
བྱུང་བའི་དཔེ་གྲགས་ཤིན་ཏུ་ཆེ་བ་ཞིག་ནི། ས་སྐྱ་ལེགས་བཤད་ལྟ་བུའི་ལུགས་ཀྱི་བསྟན་བཅོས་རྣམས་ཡིན་
པ་སྨྲོས་མི་དགོས། ལེགས་བཤད་དམ་ལུགས་ཀྱི་བསྟན་བཅོས་ཀྱི་སྐོར་ལ། བོད་ཀྱི་གཙུག་ལག་གཅེས་
བཏུས་སུ་གླེགས་བམ་ལོགས་སུ་བྱས་ཟིན་ཅིང་། དེའི་སྔོན་གླེང་དུ་ཁོ་བོས་གཞུང་ལུགས་དེའི་རྒྱབ་ལྗོངས་ཀྱི་
གནས་རྣམས་རྒྱས་པར་བཀོད་ཡོད་པས་དེ་ནས་མཁྱེན་འཚལ།༤ ལུགས་ཀྱི་བསྟན་བཅོས་སྟེ་ནི་ཏི་ཤས་ནི་
ལེགས་སྦྱར་གྱི་ལུགས་ལ་ཁྱབ་ཆེ་ལ། བསྟན་བཅོས་གྲགས་ཆེ་བ་ནི། ཝིཤུ་ཤས་བརྩམས་པར་གྲགས་
པའི་པཉྩ་ཏན་སྟེ་<<གཏམ་རྒྱུད་ལྔ་པ།>> ཧི་ཏོ་པ་དེ་ཤ་སྟེ་<<སློབ་མ་ལ་ཕན་པ།>> སློབ་དཔོན་ཀླུ་སྒྲུབ་
ཀྱིས་མཛད་པར་གྲགས་པའི་<ཤེས་རབ་བརྒྱ་པ་>>དང་། <<ཤེས་རབ་སྡོང་བུ།>> <<སྐྱེ་བོ་གསོ་ཐིག་
བཅས་>>དང༌། ཙཱ་ན་ཀའི་<<རྒྱལ་པོ་ལུགས་ཀྱི་བསྟན་བཅོས།>> མ་སུ་རཀའི་ལུགས་ཀྱི་བསྟན་བཅོས་
སོགས་ཡོད། བོད་དུ་ནི། ལེགས་བཤད་ལུགས་ཀྱི་བསྟན་བཅོས་ཐོག་མར་རྩོམ་པའི་སྲོལ་གཏོད་པ་པོ་ནི་
འཇམ་མགོན་ས་པཎ་ཡིན་ལ། དེས་<<ལེགས་པར་བཤད་པ་རིན་པོ་ཆེའི་གཏེར་>>མཛད་པ་དར་ཁྱབ་
ཤིན་ཏུ་ཆེ་བར་བྱུང་། དེ་ལ་དཔེ་བྱས་ཏེ་རིམ་པས། པཎ་ཆེན་བསོད་ནམས་གྲགས་པས་དགེ་ལྡན་ལེགས་
བཤདདང་། གུང་ཐང་བསྟན་པའི་སྒྲོན་མེས་ཆུ་དང་ཤིང་གི་བསྟན་བཅོས། འཇུ་མི་ཕམ་གྱིས་<<ལུགས་ཀྱི་
བསྟན་བཅོས་ས་གཞི་སྐྱོང་བ་>>བརྩམས་པ་སོགས་བྱུང་ངོ༌།།
སྤྲིངས་ཡིག་དང་ཆབ་ཤོག ལེགས་སྦྱར་གྱི་གཞུང་དུ་སྤྲིངས་ཡིག་ཚིགས་བཅད་དུ་བསྡེབས་པ་
གྲགས་ཆེ་བ་མང་ཙམ་ཞིག་བཞུགས་ཏེ། སྤྱི་ལོ་དུས་རབས་གཉིས་པའི་ནང་མགོན་པོ་ཀླུ་སྒྲུབ་ཀྱི་<<བཤེས་
སྤྲིངས་>>དང་། སློབ་དཔོན་མ་ཏི་ཙི་ཏྲས་རྒྱལ་པོ་ཀ་ནིཥཀ་ལ་སྤྲིངས་པའི་སྤྲིང་ཡིག་དང་། ཇོ་བོ་རྗེའི་
<<དྲི་མ་མེད་པའི་རིན་པོ་ཆེའི་སྤྲིང་ཡིག་>>སོགས། མང་པོ་ཞིག་དེང་བསྟན་འགྱུར་དུ་མཇལ་དུ་ཡོད་པ་
ལྟར་ལགས། བོད་དུ་ནི་ལེགས་སྦྱར་སྤྲིང་ཡིག་གི་སྲོལ་དེར་དཔེ་བླངས་མོད། འཕྲིན་ཡིག་གམ་ཆབ་ཤོག་
ཅེས་པའི་མིང་འདོགས་ཅུང་ལྷུག་པར་བྱས་ཏེ་འཕྲིན་ཡིག་རྩོམ་པའི་སྲོལ་དར་ལ། དེའི་ཁོངས་ཚིགས་བཅད་
ཙམ་མིན་པར་ཚིག་ལྷུག་གམ་སྤེལ་མར་འབྲི་བའི་ཚུལ་ཡང་ཡོད། དེ་ལ་བོད་ཀྱི་སྤྲིང་ཡིག་ཚིགས་བཅད་དུ་
བཞུགས་པ་གྲགས་ཆེ་བ་ནི། རྔོག་ལོ་ཙཱ་བ་བློ་ལྡན་ཤེས་རབ་ཀྱི་སྤྲིང་ཡིག་<<བདུད་རྩིའི་ཐིག་པ་>>དང་།
འཇམ་མགོན་ས་པཎ་གྱི་བོད་ཀྱི་སྒོམ་ཆེན་རྣམས་ལ་སྤྲིངས་པ་དང་། རྗེ་རེད་མདའ་བས་<<དུས་ཀྱི་འཁོར་
ལོའི་དཔྱད་པ་རྣམས་ལས་བརྩམས་ཏེ་བསྟན་འཛིན་རྣམས་ལ་འཕྲིན་དུ་གསོལ་བ་ནོར་བུའི་ཕྲེང་བ་>>དང་། རྗེ་
ཙོང་ཁ་པ་ཆེན་པོས་མི་དབང་ཆེན་པོ་གྲགས་པ་རྒྱལ་མཚན་ལ་གཏམ་དུ་བྱ་བའི་འཕྲིན་ཡིག་དང་། རྒྱལ་
མཆོག་ལྔ་པ་ཆེན་པོས་<<རྒྱ་བོད་ཧོར་སོགས་ཀྱི་མཆོག་དམན་བར་མ་རྣམས་ལ་འཕྲིན་ཡིག་སྙན་ངག་ཏུ་བཀོད་༔



xxiiཞལ་གདམས་དང་མགུར་གླུ་གཅེས་བཏུས།
པ་རབ་སྙན་རྒྱུད་མངས་>>དང་། ཐུའུ་བཀྭན་བློ་བཟང་ཆོས་ཀྱི་ཉི་མས་<<འཕྲིན་ཡིག་མེ་ཏོག་གསར་པ་
སྣ་ཚོགས་>>བཅས། སྔོན་གྱི་བོད་ཀྱི་མཁས་གྲུབ་དུ་མའི་གསུང་འབུམ་དུ་འཕྲིན་ཡིག་དང་ཆབ་ཤོག་ཤིན་
ཏུ་མང་པོ་ཞིག་ཡོད།
ངག་འདོན་དང་ཆོ་ག བོད་ཡིག་ནང་ཚིགས་བཅད་དུ་ཡོད་པའི་རྩོམ་མང་ཤོས་ཤིག་ནི་ངག་
འདོན་དང་ཆོ་གའི་རིགས་ཡིན་པར་སྨོས་མི་དགོས། དེ་ལའང་ནང་གསེས་གསོལ་འདེབས་དང་། སྨོན་ལམ།
བསྟོད་པ། སྲུང་མའི་བསྐངས་བཤགས། བླ་མའི་རྣལ་འབྱོར་དང་སྒྲུབ་ཐབས་ལྟ་བུ་དང༌། ཆོ་གའི་རིགས་མི་
འདྲ་བ་སྣ་ཚོགས་པ་བཅས་ཡོད། དེ་ཡང་རང་ཅག་བོད་ཀྱི་ནང་བསྟན་འཛིན་པ་ལ་གྲགས་ཆེ་བའི་སྨོན་
ལམ་རྣམ་བརྒྱད་ལས། བཟང་སྤྱོད་དང༌། བྱམས་སྨོན། སྤྱོད་འཇུག་སྨོན་ལམ་གསུམ་ནི། ལེགས་སྦྱར་གྱི་
གཞུང་ལས་བསྒྱུར་བ་ཡིན་ཅིང་། ཐོག་མཐའ་མ་དང༌། བདེ་སྨོན་གཉིས་རྗེ་ཙོང་ཁ་པ་ཆེན་པོའི་གསུང་ཡིན།
གསོལ་འདེབས་གྲགས་ཆེ་བ་ནི། སློབ་དཔོན་རིན་པོ་ཆེའི་གསོལ་འདེབས་ལེའུ་བདུན་མ་ལྟ་བུ་ཡིན་ཅིང་།
གཞན་ཡང་ཞལ་འདོན་གྱི་ཆོ་ག་དུ་མའི་ནང་བླ་མ་བརྒྱུད་པའི་གསོལ་འདེབས་ཡོད་པ་དང་། དགོན་པ་དང་
སློབ་གཉེར་གྱི་གྲྭ་ས་སོ་སོའི་མཁན་རབས་གསོལ་འདེབས་ཡོད་པ་བཅས་སོ།།
ཞལ་གདམས་དང་བསླབ་བྱའི་སྐོར། སྤྱིར་ཚིགས་བཅད་དུ་བཞུགས་པའི་ཞལ་གདམས་དང་
བསླབ་བྱའི་རིགས་མང་དག་ཅིག་ནི། བླ་མའམ་མཁས་གྲུབ་བྱེ་བྲག་པ་ཞིག་ནས་རང་གི་སློབ་མ་བྱེ་བྲག་པ་
ཞིག་ལ་ཆེད་དུ་སྩལ་བ་ཡིན་པས། སྤྲིང་ཡིག་གི་ཁོངས་སུ་འཇོག་དགོས་མོད། དེ་ལྟ་ནའང་བསླབ་བྱ་དང་
ཞལ་གདམས་རྣམས་རྩོམ་གྱི་སྡེ་ཚན་ལོགས་སུ་བྱས་ན་དགེ་མཚན་ཆེ་བར་མཐོང༌། དེ་ལ་བསླབ་བྱའམ་
ཞལ་གདམས་ཚིགས་བཅད་དུ་སྤེལ་བ་ནི་བོད་བཙན་པོའི་དུས་ནས་ཀྱང་བྱུང་བར་བྱ་དགོས་ཏེ། རང་རེའི་
བོད་ཀྱི་ཡི་གེ་འདི་ནི་ཚིག་འབྲུ་རེ་རེའི་མཇུག་ཏུ་ཚེག་རེ་བཏབ་སྟེ་ཚེག་བར་གྱིས་ཆོད་དེ་ཡོད་པས། སྨྲ་བ་
རྣམས་ཚིགས་བཅད་དུ་བསྡེབས་པ་ལ་ངལ་བ་ཆེན་པོ་མི་དགོས་པར་ལྷུག་པོར་བྱ་ནུས་པས། སྤྱི་ལོའི་དུས་
རབས་བདུན་པའི་ནང་ད་ལྟའི་ཡི་གེ་འབྲི་བའི་སྲོལ་ཐོག་མར་དར་བའི་དུས་ཉིད་ནས་ཚིགས་བཅད་འབྲི་
སྲོལ་དེ་བྱུང་ངེས། འདིར་ང་ཚོས་རྟེན་འབྲེལ་དུ་བསམས་ནས། གཞུང་གི་དབུར་<<མ་ཎི་བཀའ་འབུམ་
>>དུ་བཙན་པོ་སྲོང་བཙན་གྱི་ཞལ་གདམས་སུ་དྲངས་པའི་གསུང་བྱིན་ཅན་དེ་བཀོད་ཡོད་མོད། དེ་སྲོང་
བཙན་ཉིད་ཀྱི་ཡིན་མིན་ནི་ཞུ་དཀའ། བསྟན་པ་ཕྱི་དར་ཏེ། སྤྱི་ལོའི་དུས་རབས་བཅུ་གཅིག་པའི་སྟོད་ནས་
ནི། བསླབ་བྱ་དང་ཞལ་གདམས་ཚིགས་བཅད་དུ་བརྩམས་པ་གྲགས་ཅན་མང་པོ་ཞིག་བྱུང་སྟེ། དཔེར་ན་



xxiiiསྔོན་གླེང་ངོ་སྤྲོད།
གླེགས་བམ་འདིར་བཀོད་པའི་ལྷ་བླ་མ་བྱང་ཆུབ་འོད་ཀྱི་ཞལ་གདམས་དང་། འབྲོམ་སྟོན་རྒྱལ་བའི་འབྱུང་
གནས་ཀྱིས་ནག་ཚོ་ལོ་ཙཱ་བ་ལ་གདམས་པའི་<<མི་ཆོས་གནད་ཀྱི་ཕྲེང་བ།> པོ་ཏོ་བའི་<<གནས་ཀྱི་
ཐིག་ཕྲེང་།>> རྔོག་ལོ་ཆེན་པོའི་<<སྤྲིང་ཡིག་བདུད་རྩིའི་ཐིག་པ་>>སོགས་འདིར་བཏུས་པའི་བསླབ་བྱ་
ཞལ་གདམས་སོགས་ལས་རྟོགས་ངེས།
རྩོམ་གྱི་རང་བཞིན་དང་གཤིས་ལས་བརྟགས་ན། སྤྱིར་ཞལ་གདམས་དང་བསླབ་བྱའི་རིགས་རྣམས།
རང་བཞིན་དྲང་པོར་བརྗོད་པ་གཙོ་བོ་དང༌། ཚིག་སྦྱོར་ཡང་གོ་བདེ་ཞིང་ལྷུག་པར་བྲིས་པ་སྤྱི་ཁྱབ་ཏུ་ཡོད།
དེ་ལྟ་ནའང་གནའ་དུས་ཀྱི་རྩོམ། དཔེར་ན་ལྷ་བླ་མ་བྱང་ཆུབ་འོད་ཀྱི་གསུང་ལྟ་བུ་དང་། བཀའ་གདམས་
གོང་མ་དང་། བཀའ་བརྒྱུད་ཀྱི་བླ་མ་གོང་མ་དཔེར་ན་རྗེ་སྒམ་པོ་པ་ལྟ་བུའི་ཞལ་གདམས་སུ། ཚིག་རྐང་གི་
གྲངས་མཐའ་གཅིག་ཏུ་ངེས་པ་མེད་པའང་ཐོན་ཏེ། དཔེར་ན་ལྷ་བླ་མ་བྱང་ཆུབ་འོད་ཀྱི་ཞལ་གདམས་སུ།
རང་སེམས་སྐྱེ་མེད་དུ་རབ་རྟོགས་ཤིང་། །ཏིང་འཛིན་རི་ལྟར་བརྟན་གྱུར་ཀྱང༌།།
ཐབས་བྱང་ཆུབ་སེམས་ཀྱིས་མ་ཟིན་ན། །ཐེག་ཆེན་རྒྱབ་ཏུ་བསྐྱུར་ལས་ཆེ།།
ཞེས། ཚིག་རྐང་དང་པོ་དང་གསུམ་པ་ལ་ཚིག་འབྲུ་བརྒྱད་རེ་དང་། གཉིས་པ་དང་བཞི་པ་ལ་བདུན་རེ་བྱུང་
བ་ལྟ་བུའོ། །སྤྱིར་ནི་ཞལ་གདམས་ཀྱི་རིགས་རྣམས། ཡོངས་གྲགས་ཀྱི་ཚིག་འབྲུ་དགུ་པ་ཅན་ནམ། ཡང་ན་
འབྲོམ་སྟོན་རྒྱལ་བའི་འབྱུང་གནས་ཀྱི་<མི་ཆོས་གནད་ཀྱི་ཕྲེང་བ་>>ལྟ་བུ་ཚིག་འབྲུ་བཅུ་གཅིག་པ་ཅན་
དུ་ཡོད་པ་མ་ཟད། དེ་ཡང་ཀློག་པའི་སྐབས་ཚིག་མཚམས་གཅོད་སྟངས་ལ། ཚིག་རྐང་དགུ་པ་ཡིན་ན།
གནས་དང་ཕྱོགས་རྣམས་གང་དུ་འགྲོ་ཡང་རུང་། །གཞི་དང་གནས་མལ་གང་དུ་བྱེད་ཀྱང་རུང་།།
གྲོགས་དང་འགྲོགས་ལུགས་/སུལ་འཚོལ་ཡང་རུང་། །གཞན་དང་བསྟུན་པ་མི་ཆོས་རྩ་བ་ཡིན།།
ཞེས་པ་ལྟ་བུ། ཚིག་འབྲུ་གཉིས་གཉིས་གསུམ་བཅས་དང་། བཅུ་གཅིག་པ་ཡིན་ན།
ཆོས་རྣམས་རང་བཞིན་སྟོང་པའི་ཚུལ་ལ་འཇུག་པའི་སྒོ།།
ཡང་དག་རིགས་ཚོགས་ཀླུ་སྒྲུབ་ཞལ་ནས་/གསུངས་པ་དེ།།
རིགས་པའི་དབང་ཕྱུག་རྣམ་འགྲེལ་མཛད་པའི་གཞུང་མཛེས་ལས།།
གསལ་བར་རྟོགས་ནས་/ལུགས་ངན་གཞན་ཀུན་༼རྩྭ་བཞིན་དོར།།
ཞེས་པ་ལྟ་བུ། ཚིག་འབྲུ་གཉིས་གཉིས་གཉིས་གཉིས་གསུམ་བཅས་སུ་ཚིག་མཚམས་བཅད་དེ་བྱ་དགོས་
པར་ཡོངས་གྲགས་ཀྱི་ལག་ལེན་ལྟར་དུ་ཡོད།བ



xxiv
ཞལ་གདམས་དང་མགུར་གླུ་གཅེས་བཏུས།
གླུའམ་མགུར་དར་འཕེལ་གྱི་བྱུང་རིམ།
བོད་ཡིག་ནང་ཚིགས་བཅད་དུ་བྱུང་བའི་རིགས་གྲགས་ཆེ་ཤོས་ཤིག་ནི། གླུ་དང་མགུར་གྱི་རིགས་
རྣམས་ཡིན་ལ། འདིར་དེའི་བྱུང་རིམ་དང་། མགུར་གླུའི་རྩོམ་གྱི་གཤིས་དང་ཚིག་སྦྱོར་བྱ་ཚུལ་སོགས། ཁྱད་
ཆོས་དམིགས་བསལ་ཁག་གཅིག་ཅུང་སྤྲོས་ཏེ་བཤད་པར་འདོད་དོ།།
གླུའམ་མགུར་ནི་བོད་རིགས་ཀྱི་གནའ་དུས་ཀྱི་གཤིས་ལས་བྱུང་བའི་རིག་གཞུང་གི་ཆ་ཤས་ཤིན་ཏུ་
ཁྱབ་ཆེ་བ་ཞིག་ཡིན་ཏེ། སྔོན་གྱི་བཤད་སྲོལ་དང་ལོ་རྒྱུས་ཀྱི་ཡིག་ཆ་རྙིང་པའི་ནང་དུ། རྗེའི་མགུར་ལྷ་བཅུ་
གསུམ། ཞེས་པའི་ཐ་སྙད་སོགས་བྱུང་བ་ལས་རགས་ཙམ་དཔོག་ནུས། དེ་ཡང་རྒྱ་གར་ནས་ནང་ཆོས་མ་
དར་གོང་གི་བོད་ཀྱི་གདོད་མའི་ཆོས་ལུགས་དང་ཆབ་སྲིད་སྐྱོང་ཕྱོགས་སུ། བོད་ཀྱི་ས་ཁུལ་དུ་ཡོད་པའི་
གངས་རི་དང་རྫ་རི་མཐོ་ལ་བརྗིད་ཉམས་ཆེ་བ་དག་མཐུ་ཆེ་བའི་ལྷའི་རྣམ་པར་ལྟ་ཞིང་། ཕྱིས་རིམ་པས་སྤྱི་
ཚོགས་ནང་རྗེ་འབངས་ཀྱི་ཁྱད་པར་བྱུང་བ་ནས། རྗེ་བོ་རྣམས་ལྷ་ཀླུ་བཙན་སོགས་ཀྱི་སྤྲུལ་པར་མཐོང་སྟེ།
དེ་རྣམས་མི་ཡུལ་དུ་འབངས་རྣམས་ལ་དབང་སྒྱུར་བའི་ཕྱིར་བྱོན་པ་སོགས་ཀྱི་ལྟ་ཚུལ་ཆགས་ལ། མང་
ཚོགས་ནས་རི་བོ་དག་གི་ལྷ་ལ་མཆོད་བསྟོད་བྱེད་པའི་གླུ་རྣམས་ཀྱང་རིམ་པས། རྗེ་བོ་དག་གིས་རང་གི་
ཆབ་སྲིད་ཐོག་ལ་བཀོལ་བ་ལས། རྗེ་བོ་དང་མགུར་ལྷའི་བར་ལ་འབྲེལ་བ་བྱུང་ཚུལ་སོགས། ཕྱིས་ཀྱི་བོད་
ཀྱི་ཐ་སྙད་རིག་གནས་ལ་མཁས་པའི་དབང་པོར་གྱུར་པ་དོན་གྲུབ་རྒྱལ་གྱིས་བཤད་པ་ལྟར་དོན་ལ་གནས་
པ་མཐོང་།༨ མགུར་ལྷ་བཅུ་གསུམ་ཞེས་པ་ནི། གངས་རི་མཐོ་བ་དགུ་དང་འབྲེལ་བའི་སྲིད་པ་ཆགས་པའི་
ལྷ་དགུ་སྟེ། ༡ ཡབ་འོ་དེ་གུང་རྒྱལ། ༢ སྲས་ཡར་ལྷ་ཤམ་པོ། ༣ གཉན་ཆེན་ཐང་ལྷ། ༤ ཇོ་བོ་འཁྱོག་ཆེན། ༥
རྨ་ཆེན་སྤོམ་ར། ༦ ཇོ་བོ་གཡུ་རྒྱལ། ༧ ཤེའི་མཁའ་རི། ༨ ཞོག་ལྷ་ཕྱུག་པོ་དང་། ༩ གནོད་སྦྱིན་གང་བཟང་
བཅས་དགུའི་སྟེང་། བོད་ཀྱི་གངས་རི་དང་རྫ་རི་ཅུང་མཐོ་གྲས་དང་འབྲེལ་བ། ༡ ཇོ་བོ་མཆིམས་ལྷ་དང་།
ཇོ་བོ་ངེས་སུམ། ༣ ཇོ་བོ་གཡའ་སྒང་དང་། ༤ ཇོ་བོ་ལྷ་བཙས་བཞི་བསྣན་པ་རྣམས་ཡིན།
སྤྱིར་མི་རིགས་ཆེས་རྙིང་པ་དག་ལ་ཡི་གེའི་འབྲི་སྲོལ་མ་དར་གོང་དུ། སྤྱི་ཚོགས་དེའི་གོམས་
གཤིས་དང་། གནའ་བོའི་ལོ་རྒྱུས། ལྷ་གསོ་ཀླུ་གསོའི་གསོལ་མཆོད་རྣམས་ངག་འདོན་འབའ་ཞིག་དང་།
མང་པོ་ཞིག་ཚིགས་བཅད་ཐོག་གླུའི་སྟེང་ནས་བགྱི་བ་ནི། འཛམ་གླིང་ཤར་ནུབ་ཀུན་ལ་སྤྱི་ཁྱབ་དུ་བྱུང་ཡོད་
པས། བོད་དུའང་དེ་ལྟར་དུ་བྱུང་བ་གདོན་མི་ཟ། དེའི་ཕྱིར་ཏུན་ཧོང་ཡིག་རྙིང་ལས་ཐོན་པའི་མགུར་གླུ་
རྣམས་ཀྱི་རྩོམ་གྱི་གཤིས་ལ་བརྟགས་ན། རང་རེའི་ཁ་སྐད་ཀྱི་འགྲོས་དང་ཤིན་ཏུ་ཉེ་བ་མ་ཟད། བློ ཀའི་
ཚིགས་རྐང་ཡང་མཐའ་གཅིག་ཏུ་བཞིར་ངེས་པ་མེད་པའི་རང་དབང་ཅན་གྱི་རྩོམ་གྱི་ལུས་དང་ལྡན་པ་དང་།



xryསྔོན་གླེང་ངོ་སྤྲོད།
སྒྲ་རྒྱན་སྦྱོར་ཚུལ་ཡང་ཐུན་མོང་མ་ཡིན་པ་ཞིག་ཡོད། དཔེར་ན། ཏུན་ཧོང་གི་ཡིག་རྙིང་ལས་བྱུང་བའི་གྲི་
གུམ་བཙན་པོའི་སྲས་ཆེ་བ་ཤ་ཁྱིས་རང་གི་ཡུལ་ལ་བལྟས་ནས་གླུར་བླངས་པ།
ཡབ་རྗེ་བོ་ཡུལ་དུ་མ་བཞུགས་ན། །ཕྱི་འབྲོག་གི་ས་ཆ་སྡིང་ཆེན་དེ།།
ལུང་སྟོང་ཕྱལ་ཕྱལ་དུ་གྱར་བའི་ཆ། །ཡབ་ཀྱི་ནི་ཆབ་སྲིད་མ་མཆིས་ན།།
ས་འོམ་བུའི་རྩེ་མོས་ཟིང་ཟིང་བྱེད།།༩
ཞེས་དང་། ཡང་རྒྱལ་པོ་གནམ་རི་སྲོང་བཙན་གྱི་བློན་པོ་ཆེར་སྐུས་གླུ་བླངས་པ།
གཙང་ཆབ་ཆུ་བོའི་ཕ་རོལ་ན། །ཡར་ཀླུང་གཙང་པོའི་ཕར་ཁ་ན།།
མི་ཡི་བུ་ནི་ཡིན་ན་ཡང་། །དོན་དུ་ལྷ་ཡི་སྲས་པོ་བཞུགས།།
རྗེས་དེས་བདེན་པ་དབང་བསྒྱུར་དགའ། །སྒོ་དེ་དངོས་འབྲེལ་གཏན་ན་དགའ།།༡༠
ཞེས་སོགས་བྱུང་བ་ལ་བརྟགས་ན་མཁྱེན་ངེས། གཞན་ཡང་གནའ་བོའི་མགུར་གླུའི་ཚིག་སྦྱོར་ལ་དཔྱད་ཚེ།
ངེས་བཟུང་གི་ཕྲད་ནི་སྒྲ་ལྷུག་པོར་བྱུང་བ་དང་། དེ་བཞིན་དུ་ལ་དོན་གྱི་ཕྲད་ན་སྒྲ་ཡང་མང་པོར་སྡེབ་ཏེ་བྱུང་
བ་མཁས་དབང་དགེ་འདུན་ཆོས་འཕེལ་གྱིས་གསུངས་པ་ལྟར་ལགས་ཏེ།༡ དཔེར་ན། གནམ་རི་སྲོང་
བཙན་གྱི་ཐུགས་དགོངས་ལ། རང་གི་བློན་པོ་ལྷོ་དང་རྡེགས་གང་རུང་ཞིག་གིས་གླུ་ཞིག་བླང་ན་སྙམ་དུ་ཡོད་
པ་ལ། མྱང་ཞང་སྣང་གི་གླུ་བླངས་པ་འདི་ལྟར།
ན་ནིང་ནི་ཞེ་ནིང་སྔོན། །གཙང་ཆབ་ཀྱི་ཕ་རོལ་ན།།
ཡར་ཆབ་ཀྱི་ཕར་ཁ་ན། །དགུ་ཁར་ནི་ཞིང་རྗེའི་སྲིད།།
ཉ་རྒྱས་ནི་བཟུང་བ་བཞིན། །དུམ་བུར་ནི་བཅད་དེ་བརླགས།།
སྐྱིད་ཆུ་ནས་ཉ་འདོན་མཁན། །དབྱི་ཚབ་ནི་ཕངས་ཏོ་རེ།།
ཀླུང་ནས་ནི་རབས་གཅོད་མཁན། །ཙེང་སྐུ་ནི་སྨོན་ཏོ་རེ།།
སྣུམ་ཟན་ནི་ཆེར་ཐོགས་ཏེ། །ས་ཡི་ནི་རྒྱ་བསྐྱེད་མཁན།།
པང་སུམ་ནི་འདྲོན་པོ་ཞིག །ཅེས་སོགས་དང་།
ན་ནིང་ནི་ཞེ་ནིང་སྔོན། །ཕ་གཡག་གི་འབྲོང་སོད་པ།།
ལྷོ་ཤིང་ནི་མདའ་སྨྱུག་ལ། །མདའ་ལྕགས་ནི་མ་སྦྲེལ་ན།།
སྨྱུག་རྩེས་ནི་གཏན་མི་ཕུག །རྒོད་སྒྲོས་ནི་མ་སྒྲོན་ན།།
འབྲོང་ལ་ནི་གཏན་མི་ཕུགས། །ཕལ་ཡུལ་དེ་ར་ཡུལ་ལ།།



xxvi
ཞལ་གདམས་དང་མགུར་གླུ་གཅེས་བཏུས།
ར་ལྤགས་གི་རྒྱབ་གདན་དེ། །སྙུང་བུས་ནི་མ་ཕུགས་ན།།
ཁབ་སྐུད་ཀྱིས་ཇི་ལྟར་ཟུག །རྒྱུ་སྐུད་ཀྱིས་མ་སྦྲེལ་ན།།
རྒྱབ་གདན་ནི་ག་ནས་འགྲུབ།།༡༢
ཞེས་སོགས་བྱུང་བ་ལས། གནའ་བོའི་བོད་ཀྱི་གླུ་མཆིད་ཆེས་རྙིང་པ་རྣམས་ཇི་ལྟར་ཡོད་མིན་རགས་ཙམ་
དཔོག་ནུས་པས། འདིར་དཔེ་མཚོན་ཙམ་དུ་བཀོད་དོ།།
བྱུང་རབས་ཀྱི་ཐོག་ནས་དཔྱད་ན། ཐོག་མར་དམངས་ཁྲོད་ཀྱི་གླུ་བྱུང་ཞིང་། རིམ་གྱིས་སྤྱི་ཚོགས་ན
ང་རྗེ་བློན་སོགས་བྱུང་བ་ལས། མི་སྣ་ཆེ་གྲས་རྗེ་བློན་སོགས་ཀྱིས་བླངས་པ་ལ་མགུར་གླུ་ཞེས་བསྙད་པའི་
སྲོལ་ཆགས་སམ་སྙམ་ལ། དེ་ནས་ཡི་གེའི་སྲོལ་དར་རྗེས་སུ། མི་སྣ་ཆེ་ཁག་གི་བླངས་པ་ལ་གླུ་མཆིད་ཅེས་
ཀྱང་ཟེར་སྲོལ་བྱུང་སྣང་། རིམ་པས་བོད་དུ་ནང་ཆོས་དར་སྒོ་ཚུགས་ཏེ་མགུར་དང་གླུ་གཉིས་ཐ་དད་དུ་བྱས་
ཏེ། དམངས་ཁྲོད་ཀྱིས་བླངས་པ་ལ་གླུ་དང་། ཆོས་ལུགས་དང་འབྲེལ་བའི་གླུའི་རིགས་ལ་མགུར་ཞེས་སོ་
སོར་ངོས་འཛིན་བྱུང་ཚུལ་དོན་གྲུབ་རྒྱལ་གྱིས་བཤད་པ་ལྟར་ལགས་སྙམ། དེ་ལྟར་གླུ་དང་མགུར་གཉིས་སོ་
སོར་དབྱེ་བ་འདི་དུས་ནམ་བྱུང་ལ། དོན་གྲུབ་རྒྱལ་གྱིས། རྒྱལ་པོ་བཀའ་ཐང་དུ་བསམ་ཡས་ཀྱི་གཙུག་ལག་
ཁག་བཞེངས་པའི་དགའ་སྟོན་དུ་རྒྱལ་བློན་བཙུན་མོ་དང་། ལོ་ཙཱ་བ་དང་པཎྜིཏ་རྣམས་ཀྱིས་གླུ་བླངས་ཚུལ་
བཤད་པ་ལ་བརྟགས་ཏེ། སྤྱི་ལོའི་དུས་རབས་བརྒྱད་པའི་ནང་ཐོག་མར་བྱུང་བར་བཤད་པ་བརྟག? ༣
དོན་གྲུབ་རྒྱལ་ནས་བོད་ཀྱི་མགུར་གླུ་དར་འཕེལ་གྱི་རིམ་པ་ལ། སྔ་དར་དང་། བར་དར། ཕྱི་དར་
གསུམ་དུ་བྱས་པ་ཤིན་ཏུ་ནས་དོན་ལ་གནས་པར་མཐོང་ལ། མགུར་གླུ་སྔ་དར་ནི། བོད་གནའ་བོའི་དུས་ནས་
བཟུང་སྟེ་རྗེ་བཙུན་མི་ལ་རས་པའི་བར་དུ་བྱ་སྟེ། དུས་དེའི་རིང་མགུར་དང་གླུ་རྣམས་ཚིག་སྦྱོར་དང་རྩོམ་གྱི་
གཤིས་གཉིས་ཁ་སྐད་དང་ཉེ་ཞིང་། དཔེ་དོན་རྣམས་བོད་རང་གི་ཉམས་མྱོང་གཙོ་བོར་བྱེད་པ། སྙན་ངག་
གི་ཚུལ་ཡང་རང་བྱུང་གི་ཉམས་གཙོ་བ། ཚིགས་བཅད་ཀྱི་ཚིགས་རྐང་ཡང་མཐའ་གཅིག་ཏུ་གྲངས་ངེས་པ་
མེད་པ་སོགས། མདོར་ན་མགུར་གླུ་རྣམས་ཤིན་ཏུ་ལྷུག་ཅིང་རང་བྱུང་སྙན་ངག་གི་ཉམས་ཡོད་པ་འབའ་ཞིག་
ཏུ་ཡོད།
མགུར་གླུ་བར་དར་ནི། མར་པ་ལོ་ཙཱ་བ་དང་རྗེ་བཙུན་མི་ལ་རས་པའི་དུས་ནས་དུས་རབས་བཅུ་
བཞི་པའི་སྨད་ཙམ་དུ་སྟེ། སྙན་ངག་མེ་ལོང་མའི་ཤན་དར་ཁྱབ་དུ་མ་སོང་བའི་བར་དུ་བྱ་སྟེ།༡༤ དེའི་རིང་
བོད་དུ། ནང་ཆོས་ཀྱི་ལྟ་ཚུལ་དང་མྱོང་བ་སོགས། སྤྱི་ཚོགས་ཀྱི་ཆ་ཤས་དག་ལ་ཤུགས་ནོན་ཆེན་པོ་ཐེབས་
ཟིན་མོད། ལེགས་སྦྱར་གྱི་ཆེས་མཐོའི་སྙན་ངག་གི་སྲོལ་བོད་དུ་གཞི་ཚུགས་མེད་པས། རྗེ་བཙུན་མི་ལ་ལྟ་



xxviiསྔོན་གླེང་ངོ་སྤྲོད།
བུ་བོད་ཀྱི་སྒོམ་ཆེན་པ་རྣམས་ནས་རང་གི་མྱོང་བ་མགུར་དུ་བརྩམས་སྐབས། རྩ་བའི་བརྗོད་དོན་དང་རང་
གི་མྱོང་ཚོར་རྣམས་ནང་ཆོས་ཀྱི་ལྟ་ཚུལ་སྟེང་ནས་གསུང་ནའང་། རྩོམ་གྱི་གཤིས་དང་ཚིག་སྦྱོར་གཉིས་བོད་
རང་གི་དམངས་ཁྲོད་ཀྱི་གླུ་དང་ཇི་ཉེར་མཛད་པ་དེ་བྱུང་། དུས་དེའི་རིང་མགུར་གླུ་རྩོམ་པ་པོ་གྲགས་ཆེ་བ་ནི།
མཉམ་མེད་བཀའ་བརྒྱུད་པའི་མཁས་གྲུབ་བླ་མ་མར་པ་དང་། རྗེ་བཙུན་མི་ལ་རས་པ། རས་ཆུང་བ། འགྲོ་
མགོན་གཙང་པ་རྒྱ་རས། གླིང་རས་པ། རྒྱལ་བ་རྒོད་ཚང་པ། རྒྱལ་བ་ཡང་དགོན་པ་སོགས་དང་། ས་ཆེན་
གྲགས་པ་རྒྱལ་མཚན་ཡང་བར་དར་གྱི་ཁོངས་སུ་བྱའོ།།
མགུར་གླུ་ཕྱི་དར་ནི། དོན་གྲུབ་རྒྱལ་གྱིས། སྤྱི་ལོའི་དུས་རབས་བཅོ་ལྔའི་ནང་གཙང་སྨྱོན་ཧེ་རུ་ཀས་
རྗེ་མི་ལའི་མགུར་འབུམ་བསྒྲིགས་ཏེ་དཔར་དུ་བསྐྲུན་པ་ལས་བརྩིས་ལ། སྐབས་གཞན་དུ་རྗེ་ཙོང་ཁ་པ་ཆེན་
པོའི་དུས་ནས་ཀྱང་བྱ་དགོས་པར་བཤད་པའང་དུས་རབས་མཐུན། ཕྱི་དར་དུ་བརྩམས་པའི་མགུར་རྣམས་
ལ་ཤུགས་རྐྱེན་གཙོ་བོ་ནི། གཅིག་ནས་རྗེ་མི་ལའི་མགུར་འབུམ་ལ་དཔེ་བྱས་ཏེ་དེའི་ཚིག་སྦྱོར་དང་རྩོམ་གྱི་
ཉམས་ཅི་འདོན་ཐུབ་ཐབས་བྱེད་པ་དང་། གཉིས་ནས་སྙན་ངག་མེ་ལོང་མའི་དཔེ་དང་རྒྱན་སྦྱོར་ཚུལ་དང་།
དེ་བཞིན་དུ་ལེགས་སྦྱར་གྱི་གཞུང་ལས་བྱུང་བའི་སྔོན་བྱུང་དང་མངོན་བརྗོད། རྒྱ་གར་ལ་གྲགས་པའི་ཆུ་བོ་
དང་རི་ཀླུང་སྐྱེ་ལྡན་གྱི་དངོས་པོ་མེ་ཏོག་སོགས་ཅི་ཐུབ་ཀྱིས་དཔེར་ཚུད་ཐུབ་པར་བྱས་པ་དེ་གཉིས་ཡིན། དེ་
ལྟ་ནའང་ཤུགས་རྐྱེན་དེ་གཉིས་སྐབས་མང་པོར་ཕན་ཚུན་གཅིག་ལ་གཅིག་མགྲན་ལྟ་བུར་ཡང་འོང་སྟེ། རྗེ་
མི་ལའི་མགུར་འབུམ་ལ་དཔེ་བྱས་པའི་ཤུགས་ཀྱིས་ནི། རྩོམ་པ་པོའི་རང་བྱུང་གི་ཉམས་ལྷུག་པོར་བརྗོད་པ་
བཙལ་དུ་འདོན་པ་གཙོ་བོར་བྱེད་པས། ཚིག་རྣམས་ཇི་ཙམ་གྱིས་རང་བྱུང་ཁ་སྐད་དང་ཉེ་བ་དང་། ཚིག་གི་
སྤྲོས་པ་ཉུང་བ་དང་། གནས་དོན་རྣམས་དྲང་ཐད་དུ་བརྗོད་པ་གཤིས་ལ་གནས། དེ་ལས་ལྡོག་སྟེ་སྙན་ངག་
མེ་ལོང་མའི་ཤུགས་ཀྱིས་ནི། དཔེ་དང་དོན་གྱི་རྒྱན་དང་། མངོན་བརྗོད། རིག་བྱེད་ཀྱི་སྔོན་བྱུང་སོགས་ཀྱིས་
ཚིག་གི་སྤྲོས་པའི་སྟེང་ནས་སྙན་ངག་གི་མཛེས་ཆ་འདོན་པ་ངང་གིས་སླེབས་པས། དཔེ་ཀློག་པའི་སྐབས་སུ་
མགུར་རྩོམ་པ་པོ་རང་གི་སྒེར་གྱི་ཉམས་མྱོང་ཐད་ཀར་མངོན་བརྗེན་དུ་སྟོན་པ་ལྟ་བུའི་རྣམ་པ་ཐོན་དཀའ་
ལ། མགུར་རྣམས་ལ་བརྗིད་ཆགས་པའི་ཉམས་ཡོད་པ་ལྟ་བུའང་ཐོན། དེ་ལྟ་ནའང་རྣལ་འབྱོར་པ་གདེངས་
ཐོབ་པའི་ཉམས་མྱོང་ཅན། དཔེར་ན་རྒྱལ་མཆོག་བདུན་པ་དང་། ཤར་སྐལ་ལྡན་རྒྱ་མཚོ། ཞབས་དཀར་
ཚོགས་དྲུག་རང་གྲོལ་དང༌། རྫ་དཔལ་སྤྲུལ་ལྟ་བུའི་མགུར་མཇལ་ཚེ། གོང་དུ་སྨོས་པའི་ཤུགས་རྐྱེན་དེ་
གཉིས་ཕན་ཚུན་འགལ་བ་མེད་པར་གཅིག་ལ་གཅིག་གྲོགས་ཀྱི་ཚུལ་དུ་གནས་པ་ལྟ་བུ་ཡོད་དོ།།
མགུར་གླུ་ཕྱི་དར་གྱི་དུས་རབས་འདིའི་ནང་མགུར་རྩོམ་པ་པོ་གྲགས་ཆེ་བ་ནི། རྗེ་དགེ་འདུན་གྲུབ།



Xxviii
ཞལ་གདམས་དང་མགུར་གླུ་གཅེས་བཏུས།
རྗེ་བཙུན་ཏཱ་ར་ནཱ་ཐ་དང་། པཎ་ཆེན་བློ་བཟང་ཆོས་རྒྱན། ཤར་སྐལ་ལྡན་རྒྱ་མཚོ། འབྲུག་པ་པདྨ་དཀར་པོ།
རྗེ་ཀརྨ་འཕྲིན་ལས། འཇིགས་མེད་གླིང་པ། རྒྱལ་མཆོག་བདུན་པ། ལྕང་སྐྱ་རོལ་པའི་རྡོ་རྗེ། ཐུའུ་བཀྭན་
ཆོས་ཀྱི་ཉི་མ། གུང་ཐང་བསྟན་པའི་སྒྲོན་མེ། ཞབས་དཀར་ཚོགས་དྲུག་རང་གྲོལ། རྫ་དཔལ་སྤྲུལ། ཅོ་ནེ་
བླ་མ་རིན་པོ་ཆེ། རྗེ་ཕ་བོང་ཁ་པ་སོགས་ཡིན་པས། མཁས་གྲུབ་དེ་རྣམས་ཀྱི་གསུང་འབུམ་མཇལ་ན་དཔོག་
ནུས་སོ།།
མགུར་གྱི་ལུས་དང་ཚིག་མཚམས་གཅོད་སྟངས།
གོང་དུ་མགུར་ནི་ཚིགས་བཅད་དུ་ཡོད་པའི་རྩོམ་རིགས་གཞན་དང་མི་འདྲ་བར། ཚིག་སྦྱོར་དང་
རྩོམ་གྱི་གཤིས་ཀྱི་སྟེང་ནས་དམངས་ཁྲོད་ཀྱི་གླུ་དང་ཉེ་བར་ཡོད་ཚུལ་བརྗོད་ཟིན་ལ། དེའི་ཕྱིར་མགུར་གྱི་
ལུས་ལ་བརྟགས་ན། གསོལ་འདེབས་དང་སྤྲིངས་ཡིག་ལྟ་བུའི་རྩོམ་དང་མི་འདྲ་བར། ཚིག་མཚམས་གཅོད་
ཚུལ་དམིགས་བསལ་ཅན་ཞིག་ཏུ་ཡོད་པ་རྟོགས་ནུས། དེ་ཡང་མགུར་གྱི་ལུས་ལ། ཚིག་རྐང་གསུམ་ཅན་དང་།
བཞི་ཅན། ལྔ་ཅན་སོགས་ཀྱང་ཡོད་མོད། ཡོངས་གྲགས་ལ་མགུར་རྣམས་ནི། ཚིག་རྐང་དྲུག་ཅན་དང་།
བདུན་ཅན། བརྒྱད་ཅན། དགུ་ཅན། བཅུ་གཅིག་ཅན། བཅུ་གཉིས་ཅན་རྣམས་ཁྱབ་ཆ། དེའི་ནང་ནས་ཀྱང་
ཚིག་རྐང་དྲུག་ཅན་དང་། བདུན་ཅན། བརྒྱད་ཅན། དགུ་ཅན། བཅུ་གཅིག་ཅན་རྣམས་ལྷག་པར་གྲགས་
ཆེ་བར་མཐོང་།
དེ་དག་རིམ་པ་བཞིན། མཁས་དབང་དོན་གྲུབ་རྒྱལ་གྱི་མགུར་གླུ་བྱུང་འཕེལ་གྱི་ལོ་རྒྱུས་སུ། རེ་རེ་
ནས་དཔེར་བརྗོད་དང་བཅས་པར་རྒྱས་པར་ཐོན་པ་ལས། འདིར་མདོར་བསྡུས་ཙམ་བཀོད་ན། ༡ ཐོག་
མར་ཚིག་རྐང་དྲུག་ཅན་ལ། རྒྱལ་བ་ཚངས་དབྱངས་རྒྱ་མཚོའི་གསུང་།
ཤར་ཕྱོགས་/རི་བོའི་/རྩེ་ནས། །དཀར་གསལ་ཟླ་བ་ཤར་བྱུང་།།
མ་སྐྱེས་/ཨ་མའི་ཞལ་རས། །ཡིད་ལ་/འཁོར་འཁོར་བྱས་བྱུང་།།༡༥
ཞེས་པ་ལྟ་བུ་སྟེ། ཀློག་པའི་ཚེ། ཚིག་རྐང་གཉིས་གཉིས་གཉིས་སུ་བྱས་ཏེ་ཚིག་མཚམས་གཅོད་དགོས་པ་ལྟ་
བུ་དང་། ཡང་།
ཡོན་ཏན་གྱི་མཚོ་མཐའ་རུ། །བརྩོན་འགྲུས་ཀྱི་ཉ་མོ་རྒྱུ།
མཚོ་མཛིངས་སུ་འཇུག་འདོད་ན། །རྐྱལ་རྩལ་ལ་སྦྱོང་བ་གལ།།༡༦
ཞེས་བྱུང་བ་ལྟར། ཚིག་རྐང་གསུམ་གསུམ་དུ་བྱས་ཏེ་ཚིག་མཚམས་གཅོད་དགོས་ 
པའང་ཡོད།
༢ ཚིག་རྐང་བདུན་ཅན་ལའང་། ནང་གསེས་ཚིག་མཚམས་གཅོད་སྟངས་ཀྱི་སྟེང་ནས་མི་འདྲ་བ་



xxixསྔོན་གླེང་ངོ་སྤྲོད།
འོངས་ཏེ། དཔེར་ན།
མགུར་ཟེར་ན་/གླུ་ཡི་མིང་རེད། །རྩོམ་ཤེས་ན་《ཆུ་བོའི་/རྒྱུན་རེད།།
ལེན་ཤེས་ན་ངག་གི་གདངས་རེད། །ཉན་ཤེས་ན་སེམས་ཀྱི་གཏམ་རེད།།
ཅེས་བྱུང་བ་ལྟར། ཚིག་རྐང་གསུམ་གཉིས་གཉིས་སུ་ཚིག་མཚམས་གཅོད་དགོས་པ་དང་། ཡང་།
ང་རྒྱལ་གྱིས་ཁེངས་པའི་སེམས་དེ། །གང་འདོད་ཀྱི་ཕྱོགས་སུ/མ་གཏོང་།།
དྲན་བཟང་གི་ཁེངས་བསྐྱུངས་ཐག་པས། །དུས་རྒྱུན་པར་ཀ་བར་ཐོགས་དང་།།
ཞེས་པ་ལྟར། ཚིག་རྐང་གསུམ་གཉིས་གཉིས་སུ་བྱ་དགོས་པ་དང་། ཡང་རྗེ་མི་ལས།
མ་འོངས་ཚེ་ན་བདེ་ལྡན་ཞིང་། །རབ་འབྱམས་བསམ་གྱིས་མི་ཁྱབ་པར།།
བྱང་ཆུབ་སེམས་དང་ཁྱོད་ལྡན་ནས། །གདུལ་བྱ་འཁོར་གྱི་ཐོག་མར་སྐྱེ།༡༧
ཞེས་གསུངས་པ་ལྟ་བུ། ཚིག་རྐང་གཉིས་གཉིས་གསུམ་དུ་གཅོད་དགོས་པ་དང་། ཡང་རྗེ་ཐུའུ་བཀྭན་གྱི་
མགུར་དུ།
དད་ལྡན་བུ་སློབ་ཀྱི་དབུས་སུ། །ཁ་བདེ་ཆོས་བཤད་ལ་/མཁས་ཀྱང༌།།
ལག་ལེན་ཁྱིམ་པ་ལས་སྡུག་པས། །ཁ་ཞེ་/རྒྱབ་འགལ་དུ་/སོང་ངོ་།།༡༨
ཞེས་བྱུང་བ་ཚིག་རྐང་གཉིས་གསུམ་གཉིས་སུ་བཅད་དེ་ཀློག་དགོས་པ་སོགས་རིགས་མི་འདྲ་བ་ཡོད།
༣ ཚིག་རྐང་བརྒྱད་ཅན་ལའང་ནང་གསེས། དཔེར་ན། འབྲུག་པ་པདྨ་དཀར་པོས།
དཔའ་འཛམ་བུའི་གླིང་གི་བྱང་གི་རྒྱུད། །རི་ཁ་བ་ཅན་གྱིས་བསྐོར་བའི་ཞིང༌།།
མི་གདོང་དམར་/ཡུལ་གྱི་ལྟེ་བ་ན། །མ་མཁའ་འགྲོའི་མཆོད་སྡོང་/ར་ལུང་ཐིལ།།༡༩
ཞེས་གསུངས་པ། ཚིག་རྐང་གཅིག་གཉིས་གཉིས་གསུམ་དུ་བྱ་དགོས་པ་ལྟ་བུ་དང་། ཡང་རྗེ་ཕ་བོང་ཁ་པས།
ཁྱོད་སྐུ་ཡི་/དཔག་བསམ་/རབ་བརྟན་ཅིང་། །ཉམས་ལེན་གྱི་ཡལ་འདབ་རྒྱས་པའི་རྩེར།།
གཏན་འདུན་གྱི་འབྲས་བཟང་གཡུར་དུད་བཞིན། །དབེན་པ་རུ་བག་ཕེབས་/སྤྲོ་ལགས་སམ།།
ཞེས་གསུངས་པ། གསུམགཉིས་གསུམ་དུ་བཅད་དེ་ཀློག་དགོས་པ་དང་། ཡང་རྒྱལ་མཆོག་བདུན་པའི་གསུང་དུ།
དགུང་སྔོན་མཐོན་པོ་ལ་འགྲིམས་པ་ཡི། །བྱ་རྒྱལ་རྒོད་པོ་འདིར་དཔེ་བཞག་ནས།།
ཆོས་ཉིད་གསལ་སྟོང་གི་ནམ་མཁའ་ལ། །རང་སེམས་འཛིན་མེད་དུ་འཕྱོ་ན་ཨང་།།༢༡
ཞེས་ཚིག་རྐང་གཉིས་གསུམ་གསུམ་དུ་བྱས་ཏེ་ཀློག་དགོས་པ་དང་། ཡང་རྗེ་མི་ལའི་གསུང་དུ།
ཏིང་འཛིན་དཀའ་བ་/ཟས་སུ་ཟ་ཞིང་། །ཨ་ང་རྟེན་འབྲེལ་/རས་གོས་གྱོན་ལ།།༢༠



XXX
/
སཞལ་གདམས་དང་མགུར་གླུ་གཅེས་བཏུས།
རླུང་སེམས་སྒྱུ་མའི་རྟ་ལ་བཞོན་ནས། །རྒྱ་གར་/གླིང་དེ་/བསྐོར་ལ་བྱོན་ཅིག།༢༢
ཞེས་ཚིག་རྐང་གཉིས་གཉིས་གཉིས་སུ་བཅད་དེ་ཀློག་དགོས་པ་སོགས་མི་འདྲ་བ་ཡོད་དོ།།
ཚིག་རྐང་དགུ་ཅན་འདི་སྤྱིར་གསོལ་འདེབས་སོགས་ཞལ་འདོན་གྱི་རིགས་ལ་ཁྱབ་ཆེ་མོད།
མགུར་ལ་བེད་སྤྱོད་པའི་སྐབས་སུ་ཚིག་མཚམས་གཅོད་སྟངས་དམིགས་བསལ་ཞིག་འོང་སྟེ། དཔེར་ན་ཐུའུ་
བཀྭན་ཆོས་ཀྱི་ཉི་མས།
དེང་དུས་༼བླ་ཆེན་དང་/སྟོན་ཆེན་འདི་རྣམས། །གཡོ་སྒྱུ་ཁྲམ་གསུམ་གྱི་བྱ་བ་དུ་མས།།
ཚེ་འདི་ཁོ་ན་ལ་ཤི་སྤུར་འཐམ་ནས། །འཇིག་རྟེན་ཁྱིམ་པ་ཡི་/རྣམ་ཐར་འཛིན་ནོ།།༢༣
ཞེས་གསུངས་པ་ལྟར། ཚིག་རྐང་གཉིས་གསུམ་གཉིས་གཉིས་སུ་བྱས་ཏེ་ཀློག་དགོས་པ་ལྟ་བུའོ།། གཞན་ཡང་
ཚེག་བར་དགུ་ཅན་ལ། དཔེར་ན། ཤར་སྐལ་ལྡན་རྒྱ་མཚོའི་གསུང་མགུར་དུ།
ཁོ་བདག་འཛིན་གྱི་གསོས་སུ/སོང་བ་ལས། །སེམས་སྟོང་ཉིད་དང་མཇལ་བ་དཀའ་མོར་གདའ།།
དབང་བརྒྱ་ཞུས་དང་སྟོང་ཞུས་/མང་ན་ཡང་། །དབང་《ཆོས་མན་ནི་ཐོས་པ་རེ་རེ་ཙམ།།༢༩
ཞེས་ཚིག་རྐང་གཅིག་གསུམ་གཉིས་གསུམ་དུ་བཅད་དེ་ཀློག་དགོས་པ་དང་། ཡང་རྗེ་ཕ་བོང་ཁའི་གསུང་
མགུར་ལས།
སྐྱབས་མཆོག་/སླུ་མེད་དྲིན་ཅན་གྱི་བླ་མ། །སྐད་ཅིག་འབྲལ་མེད་༼སྙིང་དབུས་སུ་བཞུགས་ནས།།
ཉམ་ཐག་བདག་རྒྱུད་ཉམས་རྟོགས་ཀྱིས་ཕྱུག་པའི། །བྱིན་རླབས་འབྲལ་མེད་ཆུ་རྒྱུན་ལྟར་《སྩོལ་
ཅིག།༢༥
ཅེས་གསུངས་པ་ལྟར། ཚིག་རྐང་གཉིས་གཉིས་གསུམ་གཉིས་སུ་བྱས་ཏེ་ཀློག་དགོས་པ་དང༌། གཞན་ཡང་།
ཉེ་དྲགས་ན་ཆགས་གཏམ་གྱིས་/རྣ་བ་སུན། །རྒྱང་དྲགས་ན་སེམས་འཕྲེང་གིས་གདུང་བ་འཕེལ།།
གཉེན་ཉེ་དུ་སྐྱོང་བ་ཡི་བྱ་བཞག་དེ། །ངེད་ཁྱིམ་པ་མི་ནག་པའི་/ལས་ལ་བསྐོས།། རང་རྩོམ།)
ཞེས་ཚིག་གསུམ་གསུམ་གསུམ་དུ་བྱས་ཏེ་ཀློག་དགོས་པ་སོགས་ཡོད།
ཚིག་རྐང་བཅུ་ཅན་ནི། དཔེར་ན་རྫ་དཔལ་སྤྲུལ་གྱིས་གསུང་མགུར་ལས།
དེ་རིང་/དགའ་དགའ་འདྲ་ཡང་སང་ཉིན་ཁྲོས་ཡོང་།།
མི་ངོ་/དཀར་ནག་འཚོས་འཚོས་/དགའ་དུས་/མི་འོང་།།
དགའ་དགའ་/དགོས་དུས་/མི་ཕན་ཡིད་ཆད་སྣོན་པ།།
ངོ་དགའ་(ངོ་བསྟོད་དགོས་པའི་/ངོ་འཛིན་བསྒྱུར་ཐོང་།༢༦



xxxi
་སྔོན་གླེང་ངོ་སྤྲོད།
ཞེས་བྱུང་བ་ལྟར། ཚིག་རྐང་གཉིས་གཉིས་སུ་བྱས་ཏེ་ཀློག་དགོས་པ་དང་། ཡང་།
ཡོན་ཏན་གྱི་རྒྱ་མཚོ་(ཆེན་པོར་འཇུག་པའི་དུས། །རྣམ་གཡེང་གི་ལེ་ལོའི་བསམ་པ་མི་འཛིན་པར།།
ང་རྒྱལ་གྱི་དྲི་མ་/ཙམ་ཡང་རབ་སྤངས་ནས། །བརྩོན་འགྲུས་ཀྱི་གྲུལ་/བརྟེན་པ་འདི་གཅེས་སོ།།༢༠
ཞེས་བྱུང་བ་ལྟར་ཚིག་རྐང་གསུམ་གཉིས་གཉིས་གསུམ་དུ་བཅད་དེ་ཀློག་དགོས་པ་དང་། གཞན་ཡང་།
མཐོ་/གངས་རིས་ཡོངས་བསྐོར་བོད་ཡུལ་གྱི་ལྗོངས་སུ།།
ཡུན་ལོ་ཤས་/རིང་ལ་འཕེལ་རྒྱས་ཀྱི་འགྱུར་ལྡོག།
འགྲོས་མྱུར་མགྱོགས་(རྟ་མཆོག་རྒྱུགས་པ་དང་འདྲ་འདུག།
སེམས་/དགའ་བ་/མི་སྐྱེ་སུ་འདྲ་ཞིག་ཡིན་ནམ།།༢༨
ཞེས་བྱུང་བ་ལྟར། ཚིག་འབྲུ་གཅིག་གཉིས་གཉིས་གསུམ་གཉིས་སུ་བཅད་དགོས་པ་སོགས་ཡོད།
༦ ཚིག་རྐང་བཅུ་གཅིག་ཅན་ལ། དཔེར་ན། རྫ་དཔལ་སྤྲུལ་གྱིས་མི་རྟག་པ་དྲན་པའི་མགུར་ལས།
ཤི་སྙམ་ཡིད་ལ་མེད་པའི་ཕོ་རྒོད་ཀྱི་བཙན་པོ།།
མི་དང་/རོ་ཡི་འགྱུར་མཚམས་/དབུགས་གཅིག་གི་འགྲོ་ལུགས།།
ཨེ་གཟིགས་/གཞོན་པ་འཆི་བའི་ལུས་སེམས་ཀྱི་འབྲལ་ཚུལ།།
སླ་ལ་འཇིགས་སྐྲག་སྐྱེ་བའི་ཉམ་ང་ཞིག་ཡོད་སྐད།།༢༩
ཞེས་བྱུང་བ་ལྟར། ཚིག་རྐང་གཉིས་གཉིས་གཉིས་གསུམ་གཉིས་སུ་བཅད་དགོས་པ་དང་། ཡང་ཞབས་
དཀར་ཚོགས་དྲུག་རང་གྲོལ་གྱི་མགུར་དུ།
སྦྲང་ཆར་འཇམ་པོ་འབབ་ཅིང་ཆུབྱས་སྐད་སྙན་སྒྲོག་
སྣ་ཚོགས་མེ་ཏོག་གཡོ་ཞིང་ར་བ་/སྒྲ་བཅས་འཁོར།།
དུས་མི་རིང་བར་མི་མཐུན་ཁ་རླུང་འཚུབ་པ་ཞིག།
ས་གཞི་(སྐྱ་བོར་གཏོང་བའི་ཚུལ་ལ་བསམ་བཞིན་སྐྱོ།།
ཞེས་ཚིག་འབྲུ་གཉིས་གཉིས་གཉིས་གཉིས་གསུམ་དུ་བྱས་ཏེ་ཀློག་དགོས་པ་དང་། གཞན་ཡང་།
ཇི་ལྟར་པད་མོ་ནི་འདམ་གྱི་རྫིང་བུར་གནས་ཀྱང་།།
མི་གཙང་/ལྗན་ལྗིན་གྱི་དྲི་མས་མི་གོས་བཞིན་དུ།།
བདག་གི་སློབ་དཔོན་འདི་ཉོན་མོངས་7འཁོར་བར་གནས་ཀྱང་།།
ཉོན་མོངས་དུག་གསུམ་གྱིས་/བཅིངས་པའི་གོ་སྐབས་བྲལ་ལོ།།༣༡༣༠



xxxii«
!
༧
༔
༣༣ཞལ་གདམས་དང་མགུར་གླུ་གཅེས་བཏུས།
ཞེས་ཚིག་རྐང་གཉིས་གསུམ་གཉིས་གཉིས་གཉིས་སུ་བཅད་དེ་ཀློག་དགོས་པ་སོགས་ཡོད་དོ།།
ཚིག་རྐང་བཅུ་གཉིས་ཅན་ནི། དཔེར་ན་རྒྱལ་མཆོག་བདུན་པའི་གསུང་ལས།
ལྷུན་སྟུག་(རིན་ཆེན་ལས་གྲུབ་པ་ངོ་མཚར་གྱི་ཕོ་བྲང་།།
ཡེ་ཤེས་འཇའ་མཚོན་དུ་འཁྲིགས་པ་/དངས་གསལ་གྱི་འོད་ཕུང་།།
ལྔ་ལྡན་དཀྱིལ་འཁོར་གྱི་བདག་པོ་སྐུབཞི་ཡི་དབང་ཕྱུག།
དྲིན་ཅན་རྗེ་བཙུན་གྱི་བླ་མ་/སྙིང་དབུས་སུ་/བཞུགས་ཤིག།༣༢
ཅེས་དང་། གཞན་ཡང་ཐུའུ་བཀྭན་ཆོས་ཀྱི་ཉི་མའི་གསུང་མགུར་དུ།
ནགས་ཚལ་/སྨད་གཡོགས་/ཀླུབས་པའི་སྤང་རི་/སེར་པོའི་མགུལ་ན།།
མེ་ཏོག་སྣ་ཚོགས་བཞད་པའི་ནི་གསིང་ཡིད་དུ/འོང་བར།།
ཚ་གྲང་རིག་པ་སྐྱོབ་པའི་/རང་ཤོང་འཇག་མའི་སྤྱིར་བུར།།
ཡང་དག་འཇོག་ལ་གཞོལ་བའི་བསམ་གཏན་པ་རྣམས་/དགའ་བ།།
ཞེས་བྱུང་བ་ལྟ་བུའོ།།
གོང་དུ་བཀོད་པའི་མགུར་གྱི་དཔེར་བརྗོད་རྣམས་ཀྱི་ལུས་ལ་བརྟགས་ན། མགུར་དུ་བརྩམས་པའི་
ཚིག་བཅད་རྣམས། མཚམས་གཅོད་སྟངས་དེ། རྣམ་ཀུན་ཞལ་འདོན་དང་བསྟན་བཅོས་ཀྱི་རྩ་ཚིག་གི་ཚིག་
མཚམས་གཅོད་སྟངས། དཔེར་ན། “ཚད་མེད་ཡོན་ཏན་རྒྱ་མཚོའི་དཔལ་མངའ་ཞིང་། །ཉམས་ཆུང་འགྲོ་ལ་
བུ་གཅིག་ལྟར་དགོངས་པའི།།” ཞེས་པ་དང་། དེ་བཞིན་དུ། རྣམ་འགྲེལ་རྩ་བའི་མཆོད་བརྗོད་ཀྱི་ཚིག
“རྟོག་པའི་དྲ་བ་རྣམ་བསལ་ཅིང་། །ཟབ་ཅིང་རྒྱ་ཆེའི་སྐུ་མངའ་བ།།” ཞེས་སོགས་དང་གཏན་ནས་མི་འདྲ་
བའི་ཁྱད་པར་ཡོད་པར་ངེས་ནུས། དེ་ཡང་མགུར་གྱི་ཚིག་མཚམས་གཅོད་སྟངས་དེ། གཅིག་ནས་དམངས་
ཁྲོད་ཀྱི་གླུའི་འགྲོས་དང་ཉེ་བ་དང་། གཉིས་ནས་ཚིག་བསྡུས་ཆེར་མ་བྱས་པར། རང་བྱུང་ཁ་སྐད་ཀྱི་ཉམས་
དང་མཐུན་པར་བརྗོད་པ་ལྷུ ག་པོར་ཡོད་པའི་ཁྱད་ཆོས་དང་ལྡན་པས། རང་རིགས་གཞོན་སྐྱེས་རྣམས་
མགུར་གྱི་རིགས་མང་ཙམ་ཀློག་ཐུབ་ན། བོད་སྐད་ལ་རང་ཆས་ཀྱི་སྙན་ཆའི་ཚད་མཐོ་ལོས་ཇི་ལྟར་ཡོད་མིན་
ཉམས་ཚོད་ཐུབ་པ་འོང་བས། འདིར་ཁོ་བོས་མགུར་གྱི་ལུས་དང་ཚིག་མཚམས་གཅོད་སྟངས་སྟངས་དེ་དམིགས་སུ་
བཀར་ནས་རགས་ཙམ་ཞུས་ཡོད།



སྔོན་གླེང་ངོ་སྤྲོད།
xxxiii
མགུར་གྱི་ཉམས་འགྱུར་གྱི་སྐོར།
མགུར་གྱི་ལུས་ཙམ་དུ་མ་ཟད་དེའི་ཆ་ཤས་ཤིན་ཏུ་གལ་ཆེ་བ་ཞིག་ནི། དེའི་ཉམས་སམ་རྣམ་འགྱུར་
དེ་ཡིན། དེ་ལ་སྐབས་འགར་ཉམས་དང་རྣམ་འགྱུར་གཉིས་ཀ་མཚོན་ཕྱིར་ཉམས་འགྱུར་ཞེས་ཀྱང་ཟེར།
ཡང་ཉམས་ཞེས་པ་ནི་རྩོམ་པ་པོའི་ཚོར་སྣང་དང༌། མཐོང་ཚུལ་དང་འབྲེལ་བའི་མྱོང་བ་ཞིག་ལ་གོ་དགོས་ལ།
དེ་ནི་ནང་སེམས་ཀྱི་རྣམ་འགྱུར་དུ་ངེས་ཤིང་། གླུའམ་མགུར་གྱི་ནང་རྩོམ་པ་པོ་ཞིག་གིས་རང་ནང་སེམས་ཀྱི་
མྱོང་བ་རྣམས་ངག་གི་རྣམ་འགྱུར་དུ་ཐོན་པར་བྱེད་པ་ཡིན། སྤྱིར་འགྲོ་བ་མི་སྨྲ་ཤེས་དོན་གོ་ཞིང་། སྤྱི་ཚོགས་
ནང་ཉམས་མྱོང་སྣ་ཚོགས་པ་མང་པོ་ཞིག་བསགས་ཏེ་ཚར་ལོངས་བྱེད་པ་འབའ་ཞིག་ཡིན་པས། དེ་འདྲའི་
གང་ཟག་གི་ནང་གི་སེམས་ཀྱི་མྱོང་བ་དང་ཚོར་སྣང་ལ་བདེ་སྡུག་ལེགས་ཉེས་སྣ་ཚོགས་པ་ཞིག་ཡོད་པས།
རེ་རེ་ནས་ཉམས་འགྱུར་དུ་བསྡུས་ཏེ་གྲངས་སུ་བཀོད་མི་ནུས་མོད། དེ་ལྟ་ནའང་སྔོན་གྱི་ལེགས་སྦྱར་གྱི་སྙན་
ངག་པ་དང་མཛེས་རྟོག་རིག་པ་སྨྲ་བ་རྣམས་ནས། ཉམས་དགུའི་ཐ་སྙད་གཏན་འབེབས་བྱས་ཡོད་པ། རང་
ཅག་བོད་དུའང་དར་ཆེ་བས། འདིར་སྙན་ངག་གི་རྩོམ་གྱི་ཉམས་དགུའི་སྟེང་ནས། མགུར་གྱི་རྣམ་འགྱུར་
སྐོར་ཅུང་ཟད་ཅིག་བཤད་པར་བྱའོ།།
དེ་ལ་ཉམས་དགུ་ནི། འཇམ་མགོན་ས་པཎ་གྱི་<<མཁས་འཇུག་>>ཏུ།
སྒེག་ཅིང་དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་།།
སྙིང་རྗེ་རྔམ་དང་ཞི་བ་དགུ །འཆི་མེད་མཛོད་ལས་བརྒྱད་དུ་བསྡུས།།
ཞེས་བྱུང་བ་ལྟར། ༡ སྒེག་པའི་ཉམས། ༢ དཔའ་བའི་ཉམས། ༣ མི་སྡུག་པའི་ཉམས། ༤ དགོད་པའི་
ཉམས། ༥ དྲག་ཤུལ་གྱི་ཉམས། ༦ འཇིགས་རུང་གི་ཉམས། ༧ སྙིང་རྗེའི་ཉམས། ༨ རྔམ་པའམ་རྨད་
འབྱུང་གི་ཉམས། ༩ ཞི་བའི་ཉམས་བཅས་སོ། །དེ་ཡང་སྤྱིར་རྩོམ་པ་པོ་སོ་སོའི་རང་བྱུང་གི་གཤིས་དང་
བསྟུན་ཏེ། རྩོམ་ལ་ཉམས་དེ་དག་ལས་གང་གཙོ་བོར་ཐོན་མི་ཐོན་གྱི་ཁྱད་ཆོས་མཐོང་སྟེ། དཔེར་ན་རྗེ་དགེ་
འདུན་གྲུབ་ཀྱི་གསུང་ལ་རྨད་བྱུང་དང་ཞི་བའི་ཉམས་གཙོ་བ་དང་། མཁས་གྲུབ་རྗེ་དང་རྒྱལ་མཆོག་ལྔ་པ་ལྟ་
བུ་དཔའ་བ་དང་སྒེག་པའི་ཉམས་ཆེ་བ་དང་། གུང་ཐང་དང་རྫ་དཔལ་སྤྲུལ་གྱི་གསུང་ལ་དགོད་པའི་ཉམས་
ཚད་མཐོན་པོ་ཡོད་པ་སོགས་ཡོངས་སུ་གྲགས། དེ་ལྟ་ནའང་རྩོམ་གཅིག་གི་ནང་དུ་ཉམས་མི་འདྲ་བ་ཆབས་
ཅིག་ལ་ཚོགས་པ་ཤུགས་ཆེ་བས། འདིར་ཉམས་སོ་སོའི་ཐད་དུ་དཔེ་མཚོན་བཀོད་པ་རྣམས་ཉམས་བྱེ་བྲག་
པ་གང་ཡིན་གཙོ་བོར་སེམས་པ་ལ་གོ་དགོས། ཉམས་དགུ་པོ་རྣམས་ཀྱི་སོ་སོའི་ངོ་བོ་སོགས་བཤད་པ་རྒྱས་
པ་ས་པཎ་གྱི་<<མཁས་འཇུག་>>ཏུ་བྱུང་བས་དེ་ལས་མཁྱེན་འཚལ།༣༤



xxxiv
པཞལ་གདམས་དང་མགུར་གླུ་གཅེས་བཏུས།
༡ དང་པོ་སྒེག་པའི་ཉམས་ཞེས་པ་ནི། རང་རེས་དུས་སྟོན་སོགས་ཀྱི་སྐབས་སུ་རྒྱན་གོས་གཟབ་
འཕྱོར་བྱེད་པ་བཞིན། རྩོམ་གྱི་ནང་མཛེས་ཆ་ཆེད་དུ་སྟོན་པའི་ཉམས་ཐོན་པ་ཞིག་ལ་ཟེར་ཏེ། དཔེར་ན་གུང་
ཐང་བསྟན་པའི་སྒྲོན་མེའི་གསུང་དུ།
ཅི་འདོད་མངར་སྐྱུར་རོ་བརྒྱའི་ཞལ་ཟས་ལ། །ཉིན་མཚན་ཀུན་ཏུ་ལོངས་སུ་སྤྱོད་པ་དང་།།
སྒ་སྲབ་སྤྲས་པའི་གྱི་ལིང་རྟར་བཞོན་ཏེ། །རྟ་ཁ་གཟུགས་མཛེས་སྐྱེས་པས་ཁྲིད་པ་ཡིན།༢།ལྟ་བུ།
༢ དཔའ་བའི་ཉམས་ནི། དཔའ་བོ་གཡུལ་དུ་ཆས་པའི་ཚེ་སྙིང་སྟོབས་དང་སྟོབས་ཤུགས་ཀྱི་རྣམ་
པ་ལུས་ངག་གི་རྣམ་འགྱུར་དུ་འདོན་ཅི་ཐུབ་བྱས་པ་བཞིན། རྩོམ་གྱི་ནང་དུ་དཔའ་བའམ་བརྗིད་པའི་ཉམས་
ཐོན་པ་ལ་བྱ་སྟེ། དཔེར་ན་རྒྱལ་མཆོག་ལྔ་པ་ཆེན་པོའི་གསུང་དུ།
བགྲོད་དཀའི་ལམ་དུ་ངལ་བ་བརྒྱ་ཕྲག་གིས། །འཕགས་ཡུལ་མ་བསྐོར་གྲངས་མེད་པཎྜི་ཏ།།
མ་སྟེན་པར་ཡང་ཤེས་བྱ་རིག་པའི་གནས། །སྨྲ་བའི་དབང་ཕྱུག་ཆོས་སྐྱོང་བཟང་པོའི་ཞབས།།༣༦
ཞེས་བྱུང་བ་ལྟ་བུའོ།།
༣ གསུམ་པ་མི་སྡུག་པའི་ཉམས་ནི། དཔེར་ན་སྐྱུག་དྲོ་བ་དང་ཞེན་པ་ལོག་ལྟ་བུ་ལུས་ཀྱི་རྣམ་འགྱུར་
དུ་ཐོན་ཚེ། ལུས་ལ་མི་སྡུག་པ་སྟེ་ཡིད་དུ་མི་འོང་བའི་རྣམ་འགྱུར་ཐོན་པ་བཞིན་དུ། རྩོམ་གྱི་ནང་དེ་དང་ཚུལ་
མཚུངས་པར་སྟོན་པའི་ཉམས་ཤིག་ལ་བྱ་སྟེ། དཔེར་ན་གུང་ཐང་གི་<<ཉམས་མྱོང་རྒན་པོའི་འབེལ་གཏམ་
>དུ།
སྣ་ཆུ་ཐིགས་ཐིགས་འབབ་པ་འདི། །མུ་ཏིག་དོ་ཤལ་བསྟར་བ་མིན།།
གསལ་འཚེར་ལང་ཚོའི་ཆབ་རོམ་དེ། །གདུང་བྱེད་ཉི་མས་བཞུས་པ་ཡིན།༣༧།ཞེས་བྱུང་བ་ལྟ་བུའོ།།
༤ བཞི་པ་དགོད་པའམ་བཞད་གད་ཀྱི་ཉམས་ནི། ས་པཎ་གྱིས། «ཚིག་གང་ལ་གད་མོ་འབྱིན་པའི་
ནུས་པ་ཡོད་པ་སྟེ། དེ་ལའང་ལུས་ངག་གི་རྣམ་འགྱུར་དང་། འགྲོ་འོང་ལ་སོགས་པའི་སྤྱོད་ཚུལ་གྱིས་གཞན་
ལ་འཕྱ་ཞིང་བཞད་གད་བྱེད་པའི་ཚིག་གོ>>༣༨ །ཞེས་གསུངས་པ་ལྟར་ཏེ། དཔེར་ན་གུང་ཐང་གི་<<ཉམས་
མྱོང་རྒན་པོའི་འབེལ་གཏམ་>>དུ།
ལངས་ཚེ་སུག་བཞི་འཛུགས་པ་འདི། །ཕྱུགས་ཀྱི་ལད་མོ་བྱས་པ་མིན།།
བྱིན་པས་ལུས་པོ་མ་ཐེག་པའི། །རམ་འདེགས་ལག་པས་བྱེད་པ་ཡིན།།༣༩
ཞེས་སོགས་བྱུང་བ་ལྟ་བུའོ།།
༥ དྲག་ཤུལ་གྱི་ཉམས་ནི། ཁྲོ་བའམ་གཏུམ་པའི་རྣམ་པ་ཐོན་པའི་ཉམས་ལ་བྱ་སྟེ། འདི་ལ་ཁྲོ་བའི་



XXXVསྔོན་གླེང་ངོ་སྤྲོད།
ཉམས་ཀྱང་ཟེར། དཔེར་ན་སྣང་ས་འོད་འབུམ་གྱི་རྣམ་ཐར་དུ།
བོང་བུ་ཆག་གིས་གསོས་པས་རྟ་ལ་འཕྲ་རྐང་གཏོང་གིས།།
ཆུ་ཉམས་མཉེན་པས་ལོན་ན་ཀོ་གྲུ་མཐིལ་རྡོལ་གཏོང་གི།
ཁྱི་ཉམས་བླུན་པོས་ལོན་ན་རྒྱུག་པ་འཕྲག་འགེལ་བྱེད་ཀྱི།།
ཁྲིམས་མེད་བདུད་མོ་སྣང་སའི་བྱེད་ལུགས་འདི་ལ་ལྟོས་ཤིག༤༠ །ཅེས་སོགས་སྣང་ས་ལ་སྡིག་
བསྐུལ་གཏོང་བའི་ཚིག་ལྟ་བུའོ།།
༦ དྲུག་པ་འཇིགས་རུང་གི་ཉམས་ནི། འཇིག་སྣང་སྐྱེད་པའི་ཉམས་ཡོད་པའི་རྣམ་འགྱུར་ཐོན་པ་
ཞིག་ལ་བྱ་སྟེ། དཔེར་ན་རྒྱལ་མཆོག་བདུན་པའི་<<འཕགས་བསྟོད་>>དུ།
ཕྱོགས་ཀུན་འབར་བའི་མེ་ལྕེས་བསྲེག་ཅིང་ཁ་གདང་མིག་རྩ་དམར་ཁྲོས་པའི།།
གཤེད་མས་འཁོར་ཡུག་ཀུན་ནས་འཇིགས་སྐྱེད་ལ་ལ་ཟང་ཞུན་འབར་བའི་ཁྲོད།།
འབྲུ་ལྟར་འཚོད་པའི་ཚ་དམྱལ་གནས་སུ་བདུད་རྩིའི་ཆར་གྱིས་བསིལ་བ་དང་།།
ཤ་རུས་འགས་བྱེད་གྲང་བས་ཉེན་རྣམས་དྲོ་བའི་རེག་པས་སྐྱོབ་ཏུ་གསོལ།༠༡ །ཞེས་ཚ་གྲང་གི་
དམྱལ་བའི་གནས་སྐབས་ཀྱི་འཇིགས་སྣང་ལྷང་གིས་བསྐུལ་ནུས་པའི་ཚིག་བྱུང་བ་ལྟ་བུའོ།།
༧ བདུན་པ་སྙིང་རྗེའི་ཉམས་ནི། རྩོམ་ཀློག་པ་པོའི་བློར་བརྩེ་བ་དང་གདུང་སེམས་སྐྱེད་ནུས་པའི་
ཉམས་ཐོན་པ་ལ་བྱ་སྟེ། དཔེར་ན་རྒྱལ་མཆོག་བདུན་པའི་<<འཕགས་བསྟོད་>>དུ།
ཀྱེ་མ་དམ་ཆོས་ཉི་མའི་འོད་ཟེར་རི་བོའི་ཕྲག་ཏུ་ནུབ་ལ་ཉེ།།
སྟོབས་དང་ལྡན་རྣམས་རང་དོན་ལྷུར་ལེན་ཕན་ཚུན་རྩོད་ཅིང་དམའ་ལ་འཚེ།།
དམན་པ་རྣམས་ནི་རྟག་ཏུ་འཁོལ་ཞིང་གྱི་ནའི་ཟས་ཀྱང་རྙེད་པར་དཀའ།།
མི་བཟད་སྙིགས་མའི་ངང་ཚུལ་འདི་འདྲར་འཕགས་པས་བཏང་སྙོམས་མཛད་ལགས་ན།།༤ ༢
ཞེས་པ་ཀློག་པ་ཙམ་གྱིས། ཉམ་ཐག་གི་གནས་མང་པོ་ཞིག་བློ་ལ་འཆར་བ་དང་། དེ་དག་
འཕགས་པ་སྤྱན་རས་གཟིགས་ཀྱིས་བཏང་སྙོམས་སུ་མཛད་མི་རིགས་ཞེས་ཛ་དྲག་གི་རྣམ་པ་སྟོན་པ་ལྟ་བུ་
དང་། དེ་བཞིན་དུ་སྐྱབས་རྗེ་ཛེ་སྨད་རིན་པོ་ཆེས་ཡོངས་འཛིན་ཁྲི་བྱང་རིན་པོ་ཆ་དགོངས་པ་གཞན་དོན་དུ་
གཤེགས་པའི་ཚེ་སྐྱོ་གླུར་མཛད་པ་ལས།
ཡིད་ཤེས་པ་སྟོར་བའི་དྲན་ལམ་ནས། །ངག་དུ་མ་དབྱངས་སུ་གྱེར་བའི་གཏམ།།
ཐང་བསྒྱུར་གྱི་བུ་ཆུང་སྐྱོ་གླུ་འདི། །ཕ་བླ་མའི་སྙན་དུ་གསན་གྱུར་ཅིག།༤ ༣



Xxxviཞལ་གདམས་དང་མགུར་གླུ་གཅེས་བཏུས།
ཅེས་བྱུང་བ་ཀློག་པ་ཙམ་གྱི་ཡིད་སྐྱོ་ཞིང་སྙིང་རྗེའི་ཚོར་བ་བསྐུལ་ནུས་པ་ལྟ་བུའོ།།
༨ བརྒྱད་པ་རྨད་འབྱུང་གི་ཉམས་ནི། བརྗོད་བྱའི་དོན་དེ་གཞན་ལས་ཁྱད་པར་དུ་འཕགས་པའི་
ཡོན་ཏན་ཅན་དུ་བསྔགས་པའམ་བསྟོད་པའི་རྣམ་འགྱུར་ཐོན་པའི་ཉམས་ཞིག་ལ་བྱ་སྟེ། དཔེར་ན་རྗེ་མི་
ལའི་མགུར་དུ།
གངས་དཀར་ཏི་སེ་སྐད་པ་དེ། །མ་མཐོང་རྒྱང་ནས་སྒྲ་ཆེ་བ།།
ཤེལ་དཀར་མཆོད་རྟེན་འདྲ་འོ་སྐད། །མཐོང་ནས་དྲུང་དུ་སླེབས་ཙ་ན།༤༤ །ཞེས་པ་ལྟ་བུའོ།།
༩ དགུ་པ་ཞི་བའི་ཉམས་ནི། སྨྲ་བ་པོས་ཁེངས་སྐྱུང་བ་ལྟ་བུ་ཁེངས་དྲེགས་དང་བྲལ་བ་དང་།
སྙོམས་ཆུང་དང་། རྒྱུད་ཞི་དུལ་གྱི་རྣམ་པ་ཐོན་པའི་ཉམས་ཤིག་ལ་བྱ་སྟེ། དཔེར་ན་རྗེ་ཙོང་ཁ་པ་ཆེན་པོའི་
«རྟེན་འབྲེལ་བསྟོད་པར།>>
ཀྱི་ཧུད་བདག་བློ་རྨོངས་པས་བཅོམ། །འདི་འདྲའི་ཡོན་ཏན་ཕུང་པོ་ལ།།
རིང་ནས་སྐྱབས་སུ་སོང་གྱུར་ཀྱང་། །ཡོན་ཏན་ཆ་ཙམ་མ་འཚལ་ཏེ།༤༥
ཞེས་ཁེངས་སྐྱུང་དུ་མཛད་པ་ལྟ་བུའོ།།
དེ་ཡང་ཉམས་དགུ་ནང་ཕན་ཚུན་གྱི་འབྲེལ་བའི་སྐོར་ལ། ས་པཎ་གྱིས་<<མཁས་འཇུག་>>ཏུ།
སྙིང་རྗེ་ཞི་བ་རྣམ་གཉིས་ལ། །སྒེག་དང་དཔའ་བ་ལ་སོགས་པའི།།
ཚིག་རྒྱན་སྦྱར་ན་གཉིས་པོ་འཇིག །དེའི་ཕྱིར་བཅོས་པའི་ཚིག་རྒྱན་སྤང་།།༤༦
ཞེས་སོགས། སྙིང་རྗེ་དང་ཞི་བའི་ཉམས་གཉིས་སྦྱོར་དགོས་ས་ལ། སྒེག་པ་དང་དཔའ་བའི་རྣམ་འགྱུར་ཐོན་
པའི་ཚིག་སྦྱོར་མི་འོས་པ་དང༌། དེ་བཞིན་དུ་དྲག་ཤུལ་དང་སྙིང་རྗེའི་ཉམས་གཉིས་གཞི་གཅིག་ལ་མི་འདུ་བ་
སོགས། ཉམས་ཀྱི་རིགས་ནང་ཕན་ཚུན་འགལ་མི་འགལ་སྐོར་གསལ་བར་གསུངས། དཔེར་ན། སྙིང་རྗེ་དང་
ཞི་བའི་ཉམས་སྦྱར་དགོས་སར། སྒེག་པ་དང་དཔའ་བའི་ཚིག་བཀོད་ན། དེ་གཉིས་ནི་བཅོས་མའི་རྒྱན་
གཙོ་བས། བརྩེ་བ་དང་དུལ་བ་ངང་གིས་སྐྱེས་པར་མ་ཡིན་པར་བཅོས་པར་འགྱུར་ཚུལ་གསུངས་པ་ལྟར་
ལགས། དེ་ལྟར་ན། རྩོམ་པ་པོས་ཉམས་ཀྱི་རིགས་རྣམས་ཕན་ཚུན་འགལ་མི་འགལ་བའི་ཚུལ་ནི་གཙོ་བོ་
རང་གིས་བློས་བརྟགས་ཏེ་ཤེས་དགོས་པར་གསུངས་སོ།།
གོང་དུ་བཀོད་པའི་ཉམས་དགུའི་རྣམ་གཞག་ནི་མགུར་ཙམ་མིན་པར། སྙན་ངག་གི་རྩོམ་སྤྱིའི་ཁྱད་
ཆོས་ཡིན་ལ། དེའི་འབྱུང་ཁུངས་ལེགས་སྦྱར་གྱི་གཞུང་ལུགས་ལ་དཔྱད་ན། ཉམས་ཀྱི་ཚུལ་རྣམས་མཛེས་
རྟོག་རིག་པ་སྤྱིའི་གནད་དོན་ཡིན་པས། རྣམ་འགྱུར་གྱི་རྣམ་གཞག་དེ་དག་སྙན་ངག་གི་རྩོམ་ཙམ་མིན་པར།



Xxxviiསྔོན་གླེང་ངོ་སྤྲོད།
ཟློས་གར་དང་རོལ་མོ། གཟོ་རིག་པ་སོགས་ལའང་སྦྱར་བར་མཐོང་བ་སོགས། ཁོ་བོས་བརྡ་དག་སྙན་ངག་
ཐ་སྙད་རིག་གནས་ཀྱི་སྐོར་ཞེས་པའི་དེབ་དེའི་སྔོན་གླེང་དུ་སྨྲས་པ་ལྟར་ལགས།༤༧ དེའི་ཕྱིར་རྒྱ་གར་གྱི་
སྲོལ་རྒྱུན་ཟློས་གར་ནང་། ཉམས་མི་འདྲ་བ་མང་པོ་ཞིག་ལ། རེ་རེར་གདོང་དང་ལུས་ཀྱི་རྣམ་འགྱུར་བྱེ་བྲག་
པ་རེ་སྦྱར་ཏེ། འཁྲབ་སྟོན་གྱི་སྐབས་སུ་སྟོན་པའི་གོམས་སྲོལ་ཟབ་མོ་ཞིག་ཡོད། རང་རེའི་ཡི་དམ་བསྒོམ་
བཟླས་ཀྱི་གཞུང་དུའང་། ལྷའི་མངོན་རྟོགས་ཀྱི་སྐབས་སུ་ལྷ་ཞལ་དུ་མ་ཡོད་པ་རྣམས་ལ། ཞི་ཁྲོའི་རྣམ་
འགྱུར་མི་འདྲ་བའི་སྟེང་ནས། ཉམས་དགུའམ་བཅུ་གཉིས་དང་སྦྱར་ནས་སྒོམ་ཚུལ་བྱུང་བ་ཡང་། རྒྱ་གར་
གྱི་ཟློས་གར་གྱི་སྲོལ་དེ་དང་གནད་གཅིག་པར་ཤེས་སོ།།
མཐའ་དོན་དུ། ད་ལམ་བོད་ཀྱི་གཙུག་ལག་གཅེས་བཏུས་ཀྱི་པོད་འདིའི་ནང་དུ། སྤྱི་ལོའི་དུས་
རབས་བདུན་པ་བོད་བཙན་པོའི་དུས་སྐབས་ནས། སྤྱི་ལོའི་དུས་རབས་ཉི་ཤུ་པའི་སྟོད་བར་གྱི། བོད་ཀྱི་
མཁས་གྲུབ་བརྒྱ་ཕྲག་སྐོར་གཅིག་གི་གསུང་ལས། ཞལ་གདམས་བསླབ་བྱ་ཚིགས་བཅད་དུ་བཞུགས་པ་
དང་། མགུར་གྱི་རིགས་ཁག་གཅིག་ཕྱོགས་གཅིག་ཏུ་བཏུས་ཅིང་། དེང་རབས་ཀྱི་དཔེ་ཀློག་པ་པོར་བོད་ཀྱི་
རྩོམ་གྱི་སྒྱུ་རྩལ་དང་། ཡིད་ཁུལ་བའི་གནད་བསླབ་བྱར་བཀོད་པ་གྲགས་ཆེ་བ་དག་གསུང་འབུམ་གྱི་པོད་
མང་པོ་ཞིག་གི་ནང་འཚོལ་སྒྲུབ་ཀྱི་ངལ་བ་བསྟེན་མི་དགོས་པར། པོད་གཅིག་གི་བརྒྱུད་ནས་ལོངས་སུ་སྤྱོད་
ཐུབ་པའི་ཕྱིར་དཔར་སྐྲུན་ཞུས་ཡོད། དེབ་འདི་དཔར་དུ་སྐྲུན་པའི་གོ་སྐབས་བཟུང་སྟེ། ཁོ་བོས་ཀྱང་དེབ་
དེའི་སྔོན་གླེང་གྱི་ཚུལ་དུ། བོད་ཀྱི་ཡི་གེར་ཚིགས་བཅད་དུ་བསྡེབས་པའི་རིགས་གང་ཡོད་མིན་དང་། བྱེ་
བྲག་ཏུ་མགུར་གླུའི་སྐོར་ལས་བརྩམས་པའི་འབེལ་གཏམ་རགས་ཙམ་སྨྲས་ཡོད། འདི་ཡང་དེང་རབས་ཀྱི་
དཔེ་ཀློག་པ་པོ་ཁག་གཅིག་ལ་པོད་འདིའི་རྒྱབ་ལྗོངས་ཀྱི་ཚུལ་དུ་ཅུང་ཟད་སྨན་སྲིད་སྙམ་པའི་ཀུན་སློང་དང་
ཡིད་སྨོན་བཅས། བོད་ཀྱི་སྲོལ་རྒྱུན་གྱི་མཁས་གྲུབ་གོང་མ་རྣམས་ཀྱི་ཞལ་གདམས་དང་ལྷག་པར་གསུང་
མགུར་གྱི་རིགས་ལ་མོས་པ་ལྷག་པར་མངའ་བ། གླང་རི་བ་ལྷ་རམས་ཐུབ་བསྟན་སྦྱིན་པས། ཕྱི་ལོ་ ༢༠༡༤
ཟླ་ཚེས་ལ་བྲིས་པ་དགེའོ།།།t



xxxviii
ཞལ་གདམས་དང་མགུར་གླུ་གཅེས་བཏུས།
སྔོན་གླེང་ངོ་སྤྲོད་ཀྱི་མཆན།
༡ ས་པཎ་ཀུན་དགའ་རྒྱལ་མཚན། སྡེབ་སྦྱོར་སྣ་ཚོགས་མེ་ཏོག་གི་ཆུན་པོ། གསུང་འབུམ་དཔེ་བསྡུར་མ། པོད་བཞི་པ། ཤོག ༢༢༡
༢ གོང་མཚུངས། གསུང་འབུམ་དཔེ་བསྡུར་མ། ཤོག ༢༥༢
༣ དཔེར་ན། ཨ་སྐུ་ཡོངས་འཛིན་འཇམ་དབྱངས་དགའ་བའི་བློ་གྲོས་ཀྱི་སྙན་ངག་གི་བསྟན་བཅོས་མུ་ཏིག་ཕྲེང་བ། བོད་ཀྱི་གཙུག་ལག་
གཅེས་བཏུས་པོད་ཕྲེང་། ༣༠ ཤོག ༢༠༥ དང༌། དེ་བཞིན་དུ་ཚེ་བརྟན་ཞབས་དྲུང་གི་སྙན་ངག་སྤྱི་དོན། གངས་ཅན་རིག་བརྒྱའི་སྒོ་
འབྱེད་ལྡེ་མིག དེབ། ༥ ཤོག ༨༦ བཅས་ལ་གཟིགས།
ལེགས་བཤད་ལུགས་ཀྱི་བསླབ་བྱའི་དཔེ་ཚོགས། བོད་ཀྱི་གཙུག་ལག་གཅེས་བཏུས་པོད་ཕྲེང་། ༢༧ སྔོན་གླེང་ངོ་སྤྲོད། ཤོག ༡༨
༥ ལྷ་བླ་མ་བྱང་ཆུབ་འོད་ཀྱི་གསུང་། དེབ་འདིའི་ཤོག་གྲངས། ༥
༦ འབྲོམ་སྟོན་གྱི་གསུང་། དེབ་འདིའི་ཤོག་གྲངས། ༨
༧ རྔོག་ལོ་ཙཱ་བ་བློ་ལྡན་ཤེས་རབ་ཀྱི་གསུང༌། དེབ་འདིའི་ཤོག་གྲངས། ༡༤
༨ མགུར་གླུ་འབྱུང་འཕེལ་གྱི་ལོ་རྒྱུས། དོན་གྲུབ་རྒྱལ་གྱི་གསུང་འབུམ། པོད། ༣ ཤོག ༣ ༢༥
༩ འབྲི་གུང་ཆེ་ཚང་རིན་པོ་ཆེ། ཏུན་ཧོང་ཡིག་རྙིང་ལས་བྱུང་བ། བོད་བཙན་པོའི་རྒྱལ་རབས། ཤོག ༡༢༡
༡༠ གོང་མཚུངས། བོད་བཙན་པོའི་རྒྱལ་རབས། བོད་བཙན་པོའི་རྒྱལ་རབས། ཤོག ༡༥༩
༡༡ གཏམ་བརྒྱུད་གསེར་གྱི་ཐང་མ། ལེའུ་དགུ་པ། གསུང་འབུམ་དེབ། ༢ ཤོག ༢༢༨ ནས་གཟིགས།
༡༢ ཏུན་ཧོང་ཡིག་རྙིང་ལས་བྱུང་བ། བོད་བཙན་པོའི་རྒྱལ་རབས། ཤོག ༡༧༧ ནས་ ༡༧༨ བར།
༡༣ དོན་གྲུབ་རྒྱལ། མགུར་གླུ་བྱུང་འཕེལ་གྱི་ལོ་རྒྱུས། ཤོག ༣༣ ༢
༡༤ དོན་གྲུབ་རྒྱལ་གྱིས་བར་དར་གྱི་དུས་དེ་རྗེ་ཙོང་ཁ་པ་ཆེན་པོའི་སྐུ་དུས་བར་ངོས་འཛིན་བྱས་ལ། དེ་ནི་སྤྱི་ལོ་དུས་རབས་བཅུ་བཞི་པའི་
སྨད་དང་བཅོ་ལྔ་པའི་སྟོད་དེ་སྙན་ངག་མེ་ལོང་མའི་ཤན་བོད་དུ་ཁྱབ་ཆེན་པོར་དར་བའི་སྐབས་ཡིན།
༡༥ དེབ་འདིའི་ཤོག་གྲངས། ༢༥༠ ལ་གཟིགས།
༡༦ འདི་དང་གཤམ་གྱི་དཔེར་བརྗོད་ཤྰཀ་གསུམ་ནི། དོན་གྲུབ་རྒྱལ་གྱི་རང་རྩོམ་ཡིན། མགུར་དར་འཕེལ་གྱི་བྱུང་རིམ། ཤོག ༤༩༥ ནས་བྱུང་།
༡༧ རྗེ་བཙུན་མི་ལ་རས་པ། མགུར་འབུམ། དེབ། ལེའུ། ༨ ལིང་པ་བྲག་སྲིན་མོའི་སྐོར། ཤོག ༢ ༣༨ ༡༩༩༤ ལོར་ཤེས་རིག་དཔར་
ཁང་ནས་ལྡི་ལིར་དཔར་དུ་བཏབ།
༡༨ གསུང་འབུམ། པོད། ག གསུང་མགུར་བསླབ་བྱ། ཤོག ༩ ན༥ ལྷ་ས་ཞོལ་དཔར།
༡༩ དོན་གྲུབ་རྒྱལ། ཤོག ༤༩༧ ནང་དྲངས་པ་ལྟར་བཀོད།
༢༠ རྗེ་ཕ་བོང་ཁ། གསུང་འབུམ། པོད། ཅ གསུང་མགུར་བསླབ་བྱ། ཤོག ༡༤ བ༡
༢༡ གསུང་འབུམ། པོད། ཀ ཞལ་གདམས་ཉམས་མགུར། ཤོག ༡༧ བ༢ དེབ་འདིའི་ཤོག ༢༨༡
༢༢ མགུར་འབུམ། དེབ། ལེའུ། ༨ རས་ཆུང་པ་དང་མཇལ་བའི་སྐོར། ཤོག ༢༨༠



སྔོན་གླེང་ངོ་སྤྲོད།xxxix
༢༣ དོན་གྲུབ་རྒྱལ། ཤོག ༤༩༩ ནང་དྲངས་པ་ལྟར་བཀོད།
༢༤ ཤར་སྐལ་ལྡན་རྒྱ་མཚོའི་གསུང་འབུམ། དེབ། ཤོག ༤༢
༢༥ གསུང་འབུམ། པོད། ཅ ཉམས་མགུར་བསླབ་བྱ། ཤོག ༤ ན༥ ལྷ་ས་དཔར་མ།
༢༦ གསུང་འབུམ། པོད། ཀ ཐོག་མཐའ་བར་གསུམ་དུ་དགེ་བའི་གཏམ། ཤོག ༩
༢༧ དོན་གྲུབ་རྒྱལ་གྱི་རང་རྩོམ། ཤོག ༥༠༣
༢༨ དུང་དཀར་བློ་བཟང་འཕྲིན་ལས་ཀྱི་རྩོམ། དོན་གྲུབ་རྒྱལ། ཤོག ༥༠༣ ནང་དྲངས།
༢༩ རྫ་དཔལ་སྤྲུལ། གསུང་འབུམ། པོད། ཀ ཞལ་གདམས། ཤོག ༣ ན
༣༠ དོན་གྲུབ་རྒྱལ། ཤོག ༥༠༤ ནང་དྲངས།
༣༡ དོན་གྲུབ་རྒྱལ་གྱི་རང་རྩོམ། ཤོག ༥༠༥
༣༢ གསུང་འབུམ། པོད། ཀ ཞལ་གདམས་ཉམས་མགུར། ཤོག ༡༢ བ་
༣༣ གསུང་འབུམ། པོད། ག གསུང་མགུར་བསླབ་བྱ། ཤོག ༣༤ བ༢ ལྷ་ས་ཞོལ་དཔར།
༣༤ གསུང་འབུམ་དཔེ་བསྡུར་མ། དེབ། ༤ ཤོག ༣༥
༣༥ དོན་གྲུབ་རྒྱལ། ཤོག ༥༦༢ ནང་དྲངས།
༣༦ དོན་གྲུབ་རྒྱལ། ཤོག ༥༦༢ ནང་དྲངས།
༣༧ གུང་ཐང་བསྟན་པའི་སྒྲོན་མེ། གསུང་འབུམ། པོད། ཉ ཉམས་མྱོང་རྒན་པོའི་འབལ་གཏམ། ཤོག ༢ ནང་
༣༨ གསུང་འབུམ་དཔེ་བསྡུར་མ། དེབ། ༤ ཤོག ༣༧
༣༩ ཉམས་མྱོང་རྒན་པོའི་འབེལ་གཏམ། དེབ་འདིའི་ཤོག ༢༦༨ ལ་གཟིགས།
༤༠ བོད་ཀྱི་ལྷ་མོའི་འཁྲབ་གཞུང་ཆེ་ཁག བོད་ཀྱི་གཙུག་ལག་གཅེས་བཏུས་པོད་ཕྲེང༌། ༣༡ ཤོག ༢༤ ༢
༤༡ རྒྱལ་མཆོག་བསྐལ་བཟང་རྒྱ་མཚོ། གསུང་འབུམ། པོད། ཁ བསྟོད་ཚོགས། ཤོག ༡༥༤ ན༣
༤ ༢ གོང་མཚུངས། པོད། ཁ བསྟོད་ཚོགས། ཤོག ༡༢༤ བ༦
༤༣ སྐྱབས་རྗེ་ཛེ་སྨད་རིན་པོ་ཆེ། གསུང་འབུམ། པོད། ཅ ཞལ་གདམས་དང་། ཉམས་མགུར། ཤོག ༡༩ བ༤
༤༤ མགུར་འབུམ། དེབ། ལེལུ། ༨ རས་ཆུང་མ་དང་མཇལ་བའི་སྐོར། ཤོག ༤༡༦
༤༥ རྟེན་འབྲེལ་བསྟོད་པ། བློཀ ༣༤ གསུང་འབུམ། པོད། ཁ གསུང་ཐོར་བུ། ཤོག ༡༧ ན༣
གསུང་འབུམ་དཔེ་བསྡུར་མ་དེབ། ཤོག ༤༤
༤༧ བོད་ཀྱི་གཙུག་ལག་གཅེས་བཏུས་པོད་ཕྲེང༌། ༣༠ སྔོན་གླེང་ངོ་སྤྱོད། ཤོག ༡༨



དཔེ་སྐྲུན་གསལ་བཤད།
༈ འདིར་ང་ཚོས་བོད་ཀྱི་གཙུག་ལག་གཅེས་བཏུས་ཀྱི་པོད་ཕྲེང་ཉེར་དྲུག་པར་“ཞལ་གདམས་དང་མགུར་གླུ་
གཅེས་བཏུས་ཞེས་པའི་གླེགས་བམ་དཔར་དུ་སྐྲུན་པར། པོད་འདི་ནང་སྔོན་གྱི་བོད་ཀྱི་མཁས་གྲུབ་དུ་མའི་གསུང་ཚིགས་
བཅད་དུ་བགས་པ་ལས། ཞལ་གདམས་བསླབ་བྱ་དང་། མགུར་རམ་གླུའི་རིགས་སུ་གཏོགས་པ་ཁག་གཅིག་ཕྱོགས་གཅིག་
ཏུབསྡུས་ཡོད། དེ་ཡང་གསུང་རྩོམ་དེ་རྣམས་ཁུངས་གང་ལས་བཏུས་མིན་འོག་ཏུ་ཞུ་སྒྲིག་པའི་ཁུངས་བཅོལ་གྱི་ཡིག་ཆའི་ནང་།
གསུང་འབུམ་དང་ཕྱོགས་བསྒྲིགས་སོགས་གང་ཡིན་རུང་། སོ་སོའི་པོད་ཀྱི་ཨང་གྲངས་། དཔར་མ། ཤོག་གྲངས་བཅས་པ་རེ་
རེ་ནས་གསལ་བར་བཀོད་ཡོད་པས་དེ་ནས་མཁྱེན་འཚལ། སྤྱིར་ང་ཚོས་བོད་ཀྱི་གཙུག་ལག་གཅེས་བཏུས་ཀྱི་པོད་ཕྲེང་
ཁོངས། སྤྱི་ལོའི་དུས་རབས་བདུན་པར་བོད་དུདྲིན་ཅན་ཐོན་མིས་ད་ལྟ་ང་ཚོས་སྤྱོད་བཞིན་པའི་བོད་ཀྱི་ཡི་གེའི་འབྲི་སྲོལ་ཐོག་
མར་སྤེལ་བ་ནས། དུས་རབས་ཉི་ཤུ་པའི་སྟོད་ཀྱི་བར་སྟེ། གཤེགས་ལོ་ ༡༩༣༠ སྔོན་དུ་ཡིན་པ་ཤ་སྟག་གི་བོད་ཀྱི་མཁས་
གྲུབ་ཀྱི་གསུང་རྩོམ་རྣམས་མཚོན་པར་བྱས་ཡོད་མོད། ཞལ་གདམས་དང་མགུར་གླུའི་གླེགས་བམ་འདི་ནང་དུ་ནི། མཁས་
དབང་དགེ་འདུན་ཆོས་འཕེལ་གྱི་བར་གྱི་དུས་རབས་ཉི་ཤུཔའི་མཁས་གྲུབ་གྲགས་ཆེ་བ་ཁག་གཅིག་གི་གསུང་ཡང་བཏུས་ཡོད་
པ་དགོངས་མངའ་འཚལ།
གཞན་ཡང་། གླེགས་བམ་འདི་ནང་བཞུགས་པའི་བོད་ཀྱི་མཁས་གྲུབ་ཀྱི་གསུང་རྣམས། གཅིག་ནས་ཚིགས་བཅད་
འབའ་ཞིག་ཏུཡོད་པ་དང་། གཉིས་ནས་རྩོམ་གྱི་རང་བཞིན་གོ་བདེའི་ལམ་ནས་ལྷུག་པོར་བརྗོད་པ་དང་། གསུམ་ནས་གང་
གཞན་ལ་ཞལ་འཕངས་ཀྱི་རིགས་ཧ་ལམ་མི་ཐོན་པ་སོགས་ཀྱི་ཁྱད་པར་དང་ལྡན་པས། ཞུ་སྒྲིག་པས་ཁུངས་འཚོལ་དང་
འབྲེལ་བའི་གསལ་བཤད་ཀྱི་མཆན་བཀོད་མེད་ཅིང་། དེ་བཞིན་དུ་གསུང་རྩོམ་མང་པོ་ཞིག་ལ་ཁུངས་ལྡན་གྱི་བོད་དཔར་
གཅིག་ལས་མ་བཞུགས་པས་ང་ཚོས་དཔར་མ་བསྡུར་ཞིབ་ཀྱི་མཆན་ཡང་མི་དགོས་པ་བྱས་ཡོད། གཤམ་གྱི་ཁུངས་བཅོལ་གྱི་
ཡིག་ཆའི་ཐོ་ཡང་མཛད་པ་པོའི་མཚན་གྱི་ཀ་ཁའི་གོ་རིམ་མིན་པར་འཁྲུངས་གཤེགས་ཀྱི་ལོ་དུས་ཀྱི་གོ་རིམ་ལྟར་བསྒྲིགས་
ཡོད། གསུང་རྩོམ་རྣམས་སྒྲིག་སྐབས།
ཞལ་གདམས་དང་མགུར་རྣམས་མཛད་པ་པོའི་དུས་རབས་སྔ་རྗེས་ཀྱི་གོ་རིམ་གཞིར་བྱས་པ་ལས། ཆོས་བརྒྱུད་
དང་བརྗོད་བྱའི་ཁྱད་པར་གྱི་སྟེང་ནས་བསྒྲིགས་མེད།
མགུར་གྱི་སྐབས་སུ། མཁས་གྲུབ་གཅིག་གི་གསུང་གཉིས་སམ་མང་བར་བཏུས་པ་རྣམས་ལ། ཀ ཁའི་གོ་རིམ་
གྱི་རྟགས་བཀོད་ཡོད།
གསུང་རྩོམ་མཚན་དམིགས་བསལ་མེད་ཅིང་། ཚིག་རྐང་གལ་ཆེ་ཞིག་མཚན་གྱི་ཚུལ་དུ་བཀོད་པའི་ཚེ། དེ་མཚོན་
བྱེད་ལ་ཚིག་རྐང་དེའི་མཇུག་ཏུཤད་གཉིས་བཏབ་ཡོད་།



xlii
ཞལ་གདམས་དང་མགུར་གླུ་གཅེས་བཏུས།
གསུང་རྩོམ་ཤིན་ཏུ་ཐུང་བ་དེང་རབས་ཀྱི་སྲོལ་དུ་ཐིག་གཅིག་གི་སྟེང་ཚིགས་རྐང་གཉིས་རེ་བྱས་ཏེ་བསྒྲིགས་པ་
རྣམས་ལ། བློཀའི་ཨང་གྲངས་བཏབ་པའི་ཚེ། བློཀ་སོ་སོའི་གོང་དུ་དང་།
ཚིགས་བཅད་རྣམས་དཀྱུས་གཅིག་ཏུནར་མར་བཞག་པ་རྣམས་ལ། བློཀའི་ཨང་གྲངས་བཏབ་ཚེ། ཤྰཀ་སོ་སོའི་
མཇུག་ཏུ་བཀོད་ཡོད།
གསུང་རྩོམ་གྱི་མཚན་རང་ལ་དིང་རི་བརྒྱ་རྩ་མ་དང་། ཨང་ཡིག་བདུན་ཅུ་པ་སོགས་འཁོད་པ་རྣམས་ལ། ཀློག་
པ་པོས་གྲངས་ཀྱི་ངོས་འཛིན་བདེ་བླག་ཏུའོང་བའི་སླད་དུ སོ་སོའི་མཇུག་ཏུཨང་རྟགས་གསལ་བར་བཀོད་ཡོད།
གསུང་རྩོམ་གྱི་རིགས་འགའ་ཤས་ཤིག་གི་ནང་བརྡ་རྙིང་དང་ཡུལ་སྐད་ལྟ་བུ་དང་། དེ་བཞིན་དུ་གྲུབ་མཐའ་དང་
རིགས་པའི་གཞུང་ལུགས་ཀྱི་བརྡ་ཆད་ཡོད་པ་སོགས་ཀྱིས། ཚིག་དང་ཐ་སྙད་ཅུང་གོ་དཀའ་བ་འདུག་པ་རྣམས་ལ་གསལ་
བཤད་ཀྱི་མཆན་དང་། དེ་བཞིན་དུ་བོད་ཀྱི་མཁས་གྲུབ་སོ་སོའི་མཛད་རྣམ་སྙིང་བསྡུས་རེ་བཀོད་ཐུབ་ན་སྙམ་པ་བྱུང་མོད།
པོད་ཤིན་ཏུ་ཆེ་བར་འགྱུར་ཉེན་མཐོང་སྟེ་དེ་གཉིས་མི་དགོས་པར་བྱས་ཡོད་པས། མིང་ཚིག་གོ་དཀའ་བ་རྣམས་ཀྱི་གསལ་
བཤད་ནི་ཚིག་མཛོད་དང་བརྡ་བཀྲོལ་སོགས་ལས་རྟོགས་རྒྱུདང་། མཛད་རྣམ་རྣམས་«གངས་ཅན་མཁས་གྲུབ་རིམ་བྱོན་གྱི་
མིང་མཛོད་»ལ་གཟིགས་མཛོད་ཅེས་ཞུ་རྒྱུ།
མཐའ་དོན་འདིར་ང་ཚོས་བོད་ཀྱི་གཙུག་ལག་གཅེས་བཏུས་ཀྱི་པོད་འདི་ནང་། བོད་ཀྱི་མཁས་གྲུབ་མང་པོ་ཞིག་གི་
ཞལ་གདམས་བསླབ་བྱ་དང་། མགུར་རྩ་ཆེན་མང་དག་གཅིག་ཕྱོགས་གཅིག་ཏུབསྡུས་ཏེ་དཔར་དུབཏབ་པ་འདིའི་རྐྱེན་གྱིས།
རང་ཅག་བོད་མི་རིགས་དང་རིག་གཞུང་གི་གཅེས་ནོར་རྩོམ་རིགས་འདི་དག་མི་རབས་ནས་མི་རབས་བར་སྐྱ་སེར་མང་པོས་
ཉམས་སུ་མྱངས་ཏེ། ཞལ་གདམས་རྣམས་ཉིན་རེའི་མི་ཚེའི་ནང་དུ་ལེགས་ཉེས་བླ་དོར་སྟོན་པའི་ཁྲིད་ཡིག་ལྟ་བུར་འགྱུར་བ་
དང་། གསུང་མགུར་རྣམས་བློ་ཆོས་ལ་ཁུལ་བ་དང་། ཆོས་ཀྱི་སྙིང་པོ་གྲུབ་པ་ཉམས་ལེན་གྱི་བདུད་རྩིའི་རོ་དངོས་སུ་མྱོང་བའི་
རྐྱེན་དུ་འགྱུར་བ་དང༌། མ་མཐར་ཡང་གསུང་རྩོམ་འདི་དག་ཀློག་པའི་རྐྱེན་གྱིས་རང་རིགས་བློ་གསར་མང་པོ་ཞིག་ནས་བོད་
ཀྱི་རྩོམ་རིག་གི་སྒྱུ་རྩལ་ལ་སྙིང་ཐག་པ་ནས་ཡིད་སྨོན་སྐྱེ་བ་ཞིག་འོང་བའི་རེ་བ་དང་སྨོན་འདུན་ཞུ བོད་ཀྱི་གཙུག་ལག་ཞིབ་
དཔྱོད་ཁང་ནས། སྤྱི་ལོ་ ༢༠༡༤ ཟླ་ཚེས་ལ།



ཞལ་གདམས་བསླབ་བྱའི་སྐབས།



༡
ཆོས་རྒྱལ་སྲོང་བཙན་སྒམ་པོའི་ཞལ་གདམས་ཟབ་དོན་ཆུང་ཚོའི་སྐོར།
ཆོས་རྒྱལ་སྲོང་བཙན་སྒམ་པོ། (དུས་རབས་བདུན་པ།)
༄༅། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་འཚལ་ཞིང་སྐྱབས་སུ་
མཆིའོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོ་དེ། ཡབ་གནམ་རི་སྲོང་
བཙན་གྱིས་རིན་པོ་ཆེའི་ཁྲི་དགུ་བརྩེགས་ལ་བཞུགས་སོ་གསོལ་ཏེ། དཀོར་ནོར་ལོངས་སྤྱོད་ཐམས་ཅད་
གཏད་ནས་ཕྱག་བྱས་ཏེ། བྱང་ཆུབ་སེམས་དཔའི་གདུང་རྒྱུད་ཐུགས་རྗེ་ཆེན་པོའི་སྤྲུལ་པ། མི་ལས་ལྷར་
གཤེགས་པ་རྗེ་རྒྱལ་བཙད་པོའི་སྐུ། ལྷ་ལས་ཕུལ་དུ་བྱུང་བ་སྤྱན་རས་གཟིགས་ཀྱི་སྐུ། ཕོ་བྲང་གི་གདན་སྟེང་
ནས་ཐུགས་རྗེས་དགོངས་པ་གཟིགས་འཚལ། བདག་རྒས་ནས་འཆི་ཕ་མའི་ཕྱི་མའི་མགོན་སྐྱབས་ལ། ཐུགས་
རྗེ་ཆེན་པོའི་གདམས་པ་ཐུགས་ཕྱུང་བ་གནད་དང་བཅས་པ་ཉུང་ལ་འདུས་པ་ཞིག་ཞུ་འཚལ་ཞེས་གསོལ་བས །
སྤྲུལ་པའི་རྒྱལ་པོས་བཀའ་སྩལ་པ།
རྗེ་ཡབ་ཆེན་པོ་ལགས་མགོ་ནག་ཡོངས་ཀྱི་སྤྱི་རྗེ་རྒྱལ་ཁམས་ཡོངས་ཀྱི་མངའ་བདག དངོས་ཀྱི་
ལུས་སེམས་བསྐྱེད་པའི་ཕ་ལགས་པས་སྙན་གསོན་ཞིང་ཐུགས་ལ་ཐོགས་མཛོདཅིག
རང་རིག་བྱང་ཆུབ་སེམས་དང་མི་ལྡན་ན། །མངའ་བདག་རྒྱལ་པོར་སྐྱེས་ཀྱང་བསྡད་ལོང་མེད། །
རྒྱལ་སྲིད་བསོད་ནམས་མངའ་ཐང་རབ་རྒྱས་ཀྱང༌། །རྨི་ལམ་སྒྱུ་མ་འདྲ་སྟེ་བདེན་པ་མེད། །རང་གི་སེམས་
ཉིད་ཐུགས་རྗེ་ཆེན་པོར་མ་རྟོགས་ན། །གཞན་ནས་རྩོལ་སྒྲུབ་བྱེད་པ་འཆིང་བའི་རྒྱུ། །རྗེ་ལྷ་གཅིག་མངའ་
བདག་ཆེན་པོ་དགོངས་མཛོད་ཅིག །ཐུགས་རྗེ་ཆེན་པོའི་སྐུ་ནི་གཞན་ནས་སྒྲུབ་ཏུ་མེད། །རང་ལུས་ཐ་མལ་
གྱི་ཞེན་པ་ཆོད་ལ་ཐུགས་རྗེ་ཆེན་པོའི་སྐུར་ཁྱེར། །ཐུགས་རྗེ་ཆེན་པོའི་གསུང་ནི་མ་འགགས་གྲག་སྟོང་འདྲ།།
ངག་ཐ་མལ་གྱི་ལོང་གཏམ་ཆོད་ལ་སྙིང་པོ་ཡི་གེ་དྲུག་པ་རྒྱུན་དུ་ཟློས། །ཐུགས་རྗེ་ཆེན་པོའི་ཐུགས་ནི་སྟོང་
གསལ་ཀུན་ལ་ཁྱབ། །ཐ་མལ་གྱི་མངོན་ཞེན་ཆོད་ལ་ཞེན་མེད་ངང་ལ་ཞོག།
ཐུགས་རྗེ་ཆེན་པོའི་ལྟ་བ་ནི། །རང་བྱུང་རང་ཤར་ལྟ་བའི་མཆོག །སེམས་ཉིད་རང་བྱུང་ཡེ་ནས་གནས།།
རང་ལ་ཤར་བས་སྟོང་པར་མཐོང་། །ལྟ་བ་དེ་ཡི་གོང་ན་མེད། །ཐུགས་རྗེ་ཆེན་པོའི་སྒོམ་པ་ནི། །རང་བྱུང་
རང་གསལ་སྒོམ་པའི་མཆོག །རང་བྱུང་སྟོང་པའི་ངང་ལས་ནི། །རང་གསལ་འཛིན་པ་མེད་པར་གནས། །སྒོམ་
པ་དེ་ཡི་གོང་ན་མེད། །ཐུགས་རྗེ་ཆེན་པོའི་སྤྱོད་པ་ནི། །རང་ཤར་རང་གྲོལ་སྤྱོད་པའི་མཆོག །རྣམ་རྟོག་དུག་



4
ཞལ་གདམས་དང་མགུར་གླུ་གཅེས་བཏུས།
ལྔ་གང་སྐྱེས་ཀྱང་། །རྗེས་ཕྱིར་མི་འབྲང་རང་སར་གྲོལ། །སྤྱོད་པ་དེ་ཡི་གོང་ན་མེད། །རྗེ་ཡབ་རྒྱལ་པོ་དེ་
ལྟར་ཐུགས་ལ་ཞོག །བགྲེས་ཁར་ཐུགས་རྗེ་ཆེན་པོར་འགྱུར། །གྲོངས་ཚེ་བདེ་བ་ཅན་དུ་འཁྲུངས། །ཐུགས་
འཚེར་མི་འཚལ་དགོངས་པ་གློད། །ཅེས་གདམས་པས་རྗེ་ཡབ་ཤིན་ཏུ་དགྱེས་ནས། ལུས་ངག་ཡིད་གསུམ་ཐུགས་རྗེ་ཆེན་པོའི་
སྐུ་གསུང་ཐུགས་སུ་གྱུར་ཏོ། །ཡབ་རྒྱལ་པོ་ལ་སྲས་ཀྱིས་གདམས་པའོ།། །།



5ཞལ་གདམས་བསླབ་བྱའི་སྐབས།
༢
ལྷ་བླ་མ་བྱང་ཆུབ་འོད་ཀྱི་ཞལ་གདམས།
ལྷ་བླ་མ་བྱང་ཆུབ་འོད། (དུས་རབས་བཅུ་གཅིག་པའི་སྟོད།)
༄༅། །ན་མོ་གུ་རུ། ལར་ཁམས་འདུས་ཀྱི་དྲོད་རྟགས་ཕྲ་མོ་ཡིས། །སྒོམ་ཆེན་ང་རྒྱལ་སྐྱེ་ལས་ཆེ། །ཉམས་
མྱོང་གི་རོ་ལ་ཞེན་པ་ཡིས། །སྒོམ་ཆེན་འཁོར་བར་འཆིང་ལས་ཆེ། །སྒོམ་བཟང་གི་གྲགས་སྙན་འདོད་པ་
ཡིས། །སྒོམ་འདོད་བདུད་ཀྱིས་འཁྱེར་ལས་ཆེ། །ཉོན་མོངས་ཀྱི་སྤྲིན་དང་མ་བྲལ་ན། །འོད་གསལ་གྱི་ནམ་
མཁའ་དག་པ་བརྫུན། །བདག་གཅེས་ཀྱི་མུན་པ་མ་སངས་ན། །བདག་མེད་ཀྱི་ཉི་ཤར་བརྫུན་དུ་འགྲོ །རང་
བདེ་འདོད་པའི་སྒོམ་ཆེན་དེ། །རང་སེམས་བདུད་དུ་ཤོར་ལས་ཆེ། །སྲོག་ཆུ་བུར་ལྟ་བུར་མ་ཤེས་ཤིང༌།།
གྲགས་སྙན་གྱི་འདོད་པ་མ་སྤངས་ན། །ཐོས་བསམ་སྒོམ་གསུམ་གྱི་བརྩོན་འགྲུས་ཀྱང་། །ལམ་གྱི་གཟུགས་
བརྙན་དུ་འགྲོ་ལས་ཆེ། །རང་སེམས་སྐྱེ་མེད་ཀྱི་དོན་རྟོགས་ཤིང་། །ཏིང་འཛིན་རི་ལྟར་བརྟན་གྱུར་ཀྱང་། །
ཐབས་བྱང་ཆུབ་སེམས་ཀྱིས་མ་ཟིན་ན། །ཐེག་ཆེན་རྒྱབ་ཏུ་བསྐྱུར་ལས་ཆེ། །རྨི་ལམ་སྒྱུ་མར་མ་ཤེས་ཤིང་།།
བདག་འཛིན་གྱི་འཁྲི་བ་མ་ཆོད་ན། །ལུས་ངག་དགེ་སྦྱོར་ལ་འབད་གྱུར་ཀྱང་། །འཁོར་བའི་གཉིད་སངས་
སུ་འགྲོ་ལས་ཆེ། །ཐེག་ཆེན་གྱི་བདུད་ལས་རྣམ་གཉིས་ཏེ། །ཐབས་དང་བྲལ་བའི་ཤེས་རབ་དང་། །ཤེས་
རབ་དང་བྲལ་བའི་ཐབས་ཡིན་ཞེས། །ཉི་མའི་གཉེན་གྱིས་འདི་སྐད་གསུངས། །ལར་སྣང་མེད་ཀྱི་སྟོང་ཀྱང་
ཆད་པའི་མཐའ། །དེ་གནས་ལུགས་སུ་ལྟ་བ་འཁྲུལ་བའི་ཡིད། །བདེན་པར་འཛིན་པ་དེའི་སྐུར་འདེབས་ཀྱི་
བློ། །དེ་གོམས་པར་བྱེད་པ་ངན་འགྲོའི་ལམ། །སྟོང་མེད་ཀྱི་སྣང་རྐྱང་རྟག་པའི་མཐའ། །དེ་གནས་ལུགས་སུ་
ལྟ་བ་གཏི་མུག་ཡིད། །བདེན་པར་འཛིན་པ་དེ་སྒྲོ་འདོགས་ཀྱི་བློ། །དེ་གོམས་པར་བྱེད་པ་འཁོར་བའི་གཞི།།
སྣང་སྟོང་དབྱེར་མེད་དེ་ཤེས་བྱའི་གཤིས། །དེ་གནས་ལུགས་སུ་ཤེས་ན་མཐའ་བྲལ་གྱི་བློ། །དེ་གོམས་པར་
བྱེད་པ་ཟུང་འཇུག་གི་ལམ། །དེ་དུས་གསུམ་རྒྱལ་བའི་གཤེགས་ཤུལ་ཡིན། །ལར་རྩེ་གཅིག་སྡོད་པའི་ཞི
གནས་དེ། །གཏི་མུག་གི་ཁ་ནོན་མི་བགྱིད་འཚལ། །འཛིན་མེད་རང་གསལ་གྱི་སྒོམ་པ་དེ། །བློ་ཁ་འཆོམས་
ཀྱིས་དགྲ་ལ་མི་བསྐུར་འཚལ། །མ་བཅོས་གཉུག་མའི་ཡེ་ཤེས་དེ། །ཁམས་འདུས་ཀྱི་ཉམས་ལ་མི་བགྱིད་
འཚལ།།
ཆོས་རྗེ་བྱང་ཆུབ་འོད་ཀྱི་ཞལ་གདམས། །འགྲོ་བའི་སྙིང་ལ་གནས་པར་ཤོག །བདག་གཅེས་འཛིན་



6
ཞལ་གདམས་དང་མགུར་གླུ་གཅེས་བཏུས།
དགྲ་ཡིན། གཞན་གཅེས་འཛིན་གཉེན་ཡིན། སྣང་བ་རྫུན་ཡིན། སེམས་ཉིད་ནམ་མཁའ་ཡིན། བདག་
འཛིན་སྡུག་བསྔལ་གྱི་རྩ་བ་ཡིན་པས་རྩད་ནས་བཅད་ན་ལེགས། དམ་ཆོས་བྱང་ཆུ བ་ཀྱི་ལམ་ཡིན་པས་
ཉམས་སུ་བླངས་ན་ལེགས། སྣང་བ་རྫུན་གྱི་རང་བཞིན་ལ་བདེན་པར་མ་བཟུང་ན་ལེགས། རང་སེམས་
སངས་རྒྱས་ཀྱི་དགོངས་པ་ཡིན་པས་དང་དུ་གཉེར་ན་ལེགས། ཞེས་པ་བླ་མ་ཆེན་པོ་བྱང་ཆུབ་འོད་ཀྱི་གསུང་དྲི་མ་མེད་
པའོ།། །།



7ཞལ་གདམས་བསླབ་བྱའི་སྐབས།
༣
འཁོར་ལོ་གསུམ་གྱི་རིམ་པ་རབ་ཏུ་གསལ་བའི་སྒྲོན་མེ་ལས་བཏུས་པ།
ལོ་ཆེན་རིན་ཆེན་བཟང་པོ། (༩༥༨-༡༠༥༥)
༄༅། །ན་མོ་གུ་རུ། སངས་རྒྱས་ཆོས་དང་དགེ་འདུན་ལ། །བསམ་པ་དག་པས་སྐྱབས་འགྲོ་བ། །ངོ་མཚར་
བསོད་ནམས་གཏེར་ཆེན་དུ། །སྨྲ་བའི་ཉི་མས་མདོ་ལས་གསུངས། །རུས་བལ་དང་ནི་ཡུངས་དཀར་གྱི།།
དཔེ་ཡིས་དལ་འབྱོར་རྙེད་དཀའ་བ། །ལེགས་པར་བསམ་པ་ཡང་ཡང་དུ། །བློ་ལྡན་དག་གིས་བྱ་བར་རིགས།།
ནམ་མཁའི་སྤྲིན་དང་འབབ་ཆུ་དང༌། །གློག་དང་ཆུ་བུར་དཔེ་དག་གིས། །སྐྱེས་བུ་ཚེ་སྲོག་མི་རྟག་པར། །ཐར་
འདོད་དག་གིས་ཡང་ཡང་བསམ། །སྐྱེས་བུའི་ལུས་ལ་གྲིབ་མའམ། །མེ་ལས་ཚ་བ་ཇི་བཞིན་དུ། །དཀར་ནག་
ལས་འབྲས་རྗེས་འབྲང་བར། །དད་ལྡན་དག་གིས་བསམ་པར་བྱ། །དགེ་ལས་འབྲས་བུ་བདེ་བ་དང་། །མི་
དགེ་བ་ལས་སྡུག་བསྔལ་དག །སོ་སོར་མྱོང་བ་ངེས་པས་ན། །མཁས་པ་དག་གིས་བསྒྲིམ་པར་བྱ། །འདུས་
བྱས་དགེ་བ་ཅི་བྱས་ཀྱང་། །ཚུལ་ཁྲིམས་མེད་ན་མི་ཡི་ལུས། །ཐོབ་པ་ཤིན་ཏུ་དཀའ་བས་ན། །ཚུལ་ཁྲིམས་
བསྲུང་ལ་གུས་པར་བྱ། །ཀིམྲའི་འབྲས་བུ་ལྟ་བུ་ཡི། །འཁོར་བ་མེ་ཡི་དོང་འདྲ་ལ། །སྐྱོ་བ་བསྐྱེད་ནས་དམ་
པའི་ཆོས། །ཚུལ་བཞིན་ཡང་དག་འབད་འཚལ་ལོ། །ཡང་སོས་ལ་སོགས་བརྒྱད་པོ་ལ། །བཅུ་དྲུག་བཅུ་
དྲུག་འཁོར་དག་ཏུ། །མི་ཟད་སྡུག་བསྔལ་མྱོང་གྱུར་པ། །མདོ་ཙམ་བརྗོད་ན་སྤྱི་ཤ་འབུངས། །ཀྱེ་མ་དམྱལ་
མེ་བཟོད་དཀའ་ཞིང་། །ལུས་ནི་བཟོད་བསྲན་ཆུང་བ་དང་། །བསྐལ་པར་སྡུག་བསྔལ་མྱོང་བས་ན། །འབྲོས་
པའི་ཐབས་ལ་འབད་འཚོལ་ལོ། །ཕྲག་དོག་སེར་སྣའི་རྒྱུ་རྐྱེན་ལས། །བཀྲེས་པའི་ཡི་དྭགས་དཔག་མེད་
ཀྱང་། །མདོར་བསྡུས་ན་ནི་སུམ་ཅུ་དྲུག །དྲན་པ་ཉེར་བཞག་ཆོས་ནས་གསུངས། །གླེན་ཞིང་སྐུགས་པ་གཅིག་
ལ་གཅིག་ཟ་སོགས། །དུས་འགྲོར་གྱུར་པ་ན་ཡང་བདེ་བ་མེད། །སྐྱེ་རྒ་ན་འཆི་སོགས་ཀྱིས་འཚེས་པས་ན།།
མི་ཡི་འཁོར་བར་བདེ་བ་ནམ་ཡང་མེད། །ལྷ་མིན་ན་ཡང་ལྷ་ལ་འགྲན་པ་ཡི། །ཡིད་མི་བདེ་དང་འཐབ་རྩོད་
དག་གིས་ཉམས། །འཆི་ལྟས་ལྔ་དང་ཉེ་བའི་འཆི་ལྟས་ལྔ། །ལྷ་ཡི་བུ་དག་ཤིན་ཏུ་སྡུག་བསྔལ་ལོ། །སྡུག་
བསྔལ་མེ་འདྲས་གཟིར་བ་ཡི། །འཁོར་བའི་མཚོ་ལ་རྒྱལ་སྲས་ཀྱིས། །སྙིང་ནས་བརྩེ་བས་བྱམས་སོགས་
དང༌། །བྱང་ཆུབ་སེམས་ནི་བསྒོམ་པར་བྱ། །ཆོས་ཀུན་སྣང་ཡང་མ་གྲུབ་པས། །སྐྱེས་བུའི་རྨི་ལམ་ལྟ་བུ་ཡིས།།
རྣལ་འབྱོར་འདོད་པས་བསླབ་བྱས་ན། །སངས་རྒྱས་ཆོས་རྣམས་རྙེད་མི་དཀའ། །གསལ་རྫོགས་མཚན་དཔེས་
སྤྲས་པའི་སྐུ། །ཉོན་མོངས་དྲ་བས་གཡོགས་གྱུར་པ། །བརྟན་གཡོ་ཀུན་ལ་ཁྱབ་པའི་ཚུལ། །མདོ་ཙམ་འདིར་
ནི་བཤད་པར་བྱ། །སྲ་བའི་བྲག་གི་འོག་ཏུ་ནི། །དངུལ་དང་གསེར་དང་ཡིད་བཞིན་ནོར། །དཔེ་ཡིས་སེམས་
ཅན་ཐམས་ཅད་ལ། །སྙིང་པོ་ཡོད་པར་འདིར་བཤད་བྱ།། །།



8ཞལ་གདམས་དང་མགུར་གླུ་གཅེས་བཏུས།
བསླབ་བྱ་མི་ཆོས་གནད་ཀྱི་ཕྲེང་བ།
འབྲོམ་སྟོན་རྒྱལ་བའི་འབྱུང་གནས། (༡༠༠ ཡ༡༠༦༤)
༄༅། །ཁོ་བོས་བྱང་གི་ཕྱོགས་ནས་གཙོ་བོའི་བུ། །ཁོ་བོས་ས་མཐའ་བསྐོར་བས་མི་མཐོང་མྱོང་། །རྣ་
གཏམ་མང་དུ་ཐོས་པས་བཤད་པ་ཚ། །ཡིན་མིན་མགོ་ལྟག་ཕྱེད་པས་གྲུང་བོར་གྲགས། །གནས་དང་ཕྱོགས་
རྣམས་གང་དུ་འགྲོ་ཡང་རུང་། །གཞི་དང་གནས་མལ་གང་དུ་བྱེད་ཀྱང་རུང༌། །གྲོགས་དང་འགྲོགས་ལུགས་
སུ་ལ་འཚོལ་ཡང་རུང་། །གཞན་དང་བསྟུན་པ་མི་ཆོས་རྩ་བ་ཡིན། །དེ་ཡི་སྟེང་ནས་འདུན་མ་བཤད་ཀྱིས་
ཉོན། །བྱ་བྱེད་ཡོངས་ཀྱི་མགོ་ལྟག་ཕྱེ་ཡིས་ཉོན། །ལྷ་ཞི་གླུ་ཞིའི་གདམས་པ་བཤད་ཀྱིས་ཉོན། །ཆོས་ལ་མི་
ཆོས་ཟབ་པ་འདི་ལྟར་ལགས།།
སུ་ཡི་དོན་དུ་དཀའ་སྤྱད་བྱེད་ན་ཡང་། །བྱ་ཤེས་ཀོ་ལོང་སྡུག་ཡུས་ཆུང་བར་མཛོད། །ལས་དང་
བྱ་བ་ཇི་ལྟར་བྱེད་ན་ཡང་། །མཛད་སྤྱོད་ཐམས་ཅད་མི་དང་མཐུན་པར་མཛོད། །རང་ལ་ཡོན་ཏན་ཇི་ཙམ་
ཡོད་ན་ཡང་། །གཞན་ལ་ཁྱད་གསོད་བརྙས་པ་ཆུང་བར་མཛོད། །རང་ཉིད་ནོར་ལ་ཆགས་ཞེན་ཆེ་ན་ཡང་།།
གཞན་གྱི་ནོར་ལ་ཧབ་ཤ་ཆུང་བར་མཛོད། །རང་ཉིད་ལས་ཐབས་འདུན་མ་མཁས་ན་ཡང༌། །སྤྱི་ཡི་ཁྲིམས་
ལ་ས་ཆོད་ཆུང་བར་མཛོད། །རང་ཉིད་བསགས་པའི་ནོར་རྫས་ཡིན་ན་ཡང་། །མང་པོའི་གསེབ་ཏུ་ལྐོག་ནོད་
ཆུང་བར་མཛོད། །རང་ཉིད་ཀུན་གྱིས་ཚད་མར་ཁུར་ན་ཡང་། །ངའོ་སྙམ་པའི་ང་རྒྱལ་ཆུང་བར་མཛོད། །རང་
ཉིད་ཀུན་ལས་ཁྱད་པར་འཕགས་ན་ཡང་། །ཆེ་བའི་ང་རྒྱལ་ཅུང་ཟད་མེད་པར་མཛོད། །རང་ཉིད་དགེ་བའི་
བཤེས་སུ་གསོལ་ན་ཡང་། །མཁས་དམན་ཀུན་ལ་བརྙས་པ་ཆུང་བར་མཛོད། །རང་གི་གོང་ན་ཆེ་བ་གཞན་
མེད་ཀྱང་། །འོག་ཏུ་ཞུགས་ལ་འཇུག་པ་བདེ་བར་མཛོད། །གཞན་གྱི་ཚོགས་དཔོན་ཇི་ལྟར་ངན་ན་ཡང་།།
གུས་པའི་ཚུལ་གྱིས་ཕྱག་དང་ཕྱག་ལན་མཛོད། །རང་དང་མཉམ་པའི་གང་ཟག་སུ་བྱུང་ཡང་། །མགོ་ཡང་
མཐོ་བའི་བཀུར་སྟི་གུས་པར་མཛོད། །མཛེ་སྤྲང་ལ་སོགས་སུ་ཡིས་ཆོས་ཞུས་ཀྱང་། །ཀུན་གྱི་དབུས་སུ་
གདམས་ངག་ལྷུག་པར་སྟོན། །གལ་ཏེ་མཐོ་འཚམས་ཁ་ཚོད་ལྟ་ན་ཡང་། །ཧ་ཅང་ཕུལ་དུ་ཕྱིན་པས་ལྷག་པར་
སྟོན། །ཚོགས་དང་བསྙེན་བཀུར་སོགས་ཀྱིས་མཆོད་འོས་ཀྱང་། །དེ་ལ་མ་ལྟ་ཀུན་ལ་ཐང་མ་རྡོལ། །ངེས་
པར་གང་ལ་གསང་བར་འོས་པ་རྣམས། །ལྐུགས་པའི་ཚུལ་གྱིས་ཁ་རོག་དབེན་སར་བཞུར་བཞུགས།།



9ཞལ་གདམས་བསླབ་བྱའི་སྐབས།
དེ་ཡང་རགས་པ་སྤྱི་ཡི་རྣམ་གཞག་ཡིན། །ད་དུང་སྙིང་གཏམ་ལགས་པས་གསན་མཛོད་དང་། །
འགྲོགས་ལུགས་དགྲ་ལ་འཚོལ་དང་ཟབ་པ་ཡིན། །སྙིང་གཏམ་བུ་ལ་གསོང་དང་བརྟན་པ་ཡིན། །ཁ་འདོན་
གྲེ་བར་བསྐྱིལ་དང་བཙུན་པ་ཡིན། །མཚང་གཏམ་བར་དུ་གསོང་དང་མཁས་པ་ཡིན། །རང་མཚང་རང་གིས་
བྲུས་དང་མཁས་པ་ཡིན། །གཞན་མཚང་ལྷོད་ལ་ཞོག་དང་དགེ་བ་ཡིན། །བློ་གཏད་སྙིང་གིས་སྐྱོང་དང་ངོ་
མཚར་ཆེ། །སྙིང་གཏམ་ལགས་པས་ད་དུང་གསན་མཛོད་དང༌། །འཕྲད་མ་ཐག་ཏུ་སྙིང་གཏམ་འཆད་པ་
མཚང་། །མ་བརྟག་པ་ལ་བློ་གཏད་བྱེད་པ་མཚང་། །བརྟགས་ནས་འཁྲུལ་ན་ད་རུང་བྱེད་པ་མཚང་། །བག་
མེད་མི་ལ་བྱ་བྱེད་འཚོལ་བ་མཚང་། །ཤ་མི་ཚ་ལ་ཕུག་བསྲེ་ཆོལ་བ་མཚང་། །དད་པ་མེད་ལ་སློབ་མར་
བསྟེན་པ་མཚང་། །སྙིང་རྗེ་མེད་ལ་བླ་མར་ཁུར་བ་མཚང་། །ཁྲེལ་གཞུང་མེད་ལ་གྲོགས་པོར་བསྟེན་པ་
མཚང་། །མི་ཉན་པ་ལ་ཁ་ཏ་བྱེད་པ་མཚང་། །མི་ཤེས་པ་ལ་གྲོས་ཕུགས་འདྲི་བ་མཚང་། །མཚང་དུ་ཤེས་ནས་
ད་དུང་མི་འདོར་ན། །རང་ཉིད་སྨྱོན་པ་ཡིན་པར་ཤེས་པར་བྱ། །སྙིང་གཏམ་ལགས་པས་ད་དུང་གསན་
མཛོད་དང་། །བཟའ་བཏུང་ཟ་དུས་ཐམས་ཅད་བཀའ་བློ་བདེ། །ཞག་གསུམ་འགྲོགས་ནས་རང་མཚང་སྟོན་
པ་མང་། །ཉེ་རིང་ཡོངས་ལ་ལོ་གཅིག་མ་བརྟེན་པར། །བྱ་བྱེད་བཅོལ་ན་མྱུར་དུ་ནོངས་པར་འགྱུར། །རང་
ལ་བརྟེན་པའི་མཚང་གཏམ་ངན་པ་ཡིན། །གཅིག་གི་སེམས་ལ་ཤར་ན་གཏོར་འགོང་ཡིན། །གཏམ་དེ་
གཉིས་ལ་གྲགས་ན་ཕུང་བྱེད་ཡིན། །གསུམ་ལ་གྲགས་ན་གཏམ་ངན་རླུང་ཁྱེར་ཡིན། །མི་མངོན་དབྱིངས་སུ་
ཡལ་ན་མཁས་པ་ཡིན། །ངག་མཚང་ཐབས་ཀྱིས་ཤེས་ན་གད་མོ་འཆོར། །དགོས་པ་རང་གིས་བསུ་ན་བདུད་
རིགས་དགའ། །ཕུང་བྱེད་གྲོགས་སུ་བསྒྱུར་ན་མཚང་རེ་ཆེ། །སྙིང་གཏམ་ལགས་པས་ད་དུང་གསན་མཛོད་
དང་།།
ཟས་ལ་ཞེན་པ་མ་ཆེ་མི་ལ་བྱིན། །ནོར་ལ་སེར་སྣ་མ་ཆེ་ཆོས་ལ་མཆོད། །བཞིན་ལ་འགྱུར་ལྡོག་
མ་མང་འཛུམ་གྱིས་བསུས། །དགྲ་ཟུན་བཤའ་རལ་མ་མང་སྤྱི་སྙོམས་བསྟེན། །འཁོར་ལ་བསྟོད་ར་མ་མང་
བློ་ཁོག་སྡོམས། །མྱུར་དུ་སྨད་ར་མ་མང་ཐབས་ཀྱིས་སྤོང་། །སུ་ལ་ཁས་ལེན་མ་མང་ལག་ལེན་སྐྱོངས། །
གང་ལའང་ཉེས་ཁ་མ་འདིངས་གྲོས་ཁ་བསྐྱེད། །ཉེས་ན་འགྱོད་ཐལ་མ་བྱེད་ཕྱིས་འབྱུང་སྡོམས། །སྙི་
གཏམ་ལགས་པས་ད་དུང་གསན་མཛོད་དང་། །སྡུག་ཁ་དགྲ་ཡི་གཡབ་མོ་ལེགས་པར་ཆོད། །བྱ་མང་བྱུར་
གྱི་སྣ་འདྲེན་ལེགས་པར་ཆོད། །བློ་མང་མདུན་མའི་དཀྲུག་ཤིང་ལེགས་པར་ཆོད། །གཤིས་ངན་དགྲ་བོའི་
ཚོགས་ས་ལེགས་པར་ཆོད། །རྣམ་རྟོག་སྡུག་འདྲེའི་ཕོ་ཁྲོམ་ལེགས་པར་ཆོད། །འཁོར་ངན་གཏམ་གྱི་གཞི་མ་
ལེགས་པར་ཆོད། །གྲོགས་ངན་འགྱོད་པའི་རྩ་བ་ལེགས་པར་ཆོད། །ཡུལ་ངན་སྡུག་གི་འཁོར་བ་འཁོར་བ་ལེགས་ང་



10ཞལ་གདམས་དང་མགུར་གླུ་གཅེས་བཏུས།
པར་ཆོད། །མི་ཆོས་རྐང་བའི་ཐི་གུ་ལེགས་པར་ཆོད། །སྙིང་གཏམ་ལགས་པས་ད་དུང་གསན་མཛོད་དང༌། །
དུས་ངན་སྙིགས་མ་ལྔ་རུ་བདོ་བའི་དུས། །ཆོས་པ་ཡོངས་ཀྱི་བགེགས་འདྲེ་ཆགས་སྡང་གནོད། །གང་དུ་ཕྱིན་
ཀྱང་ཆགས་སྡང་ཆུང་བར་མཛོད། །ཇི་ལྟར་བགྱིས་ཀྱང་དམན་ཆ་བླང་བར་འཚལ། །ཐག་རིང་བལ་བོའི་
ཐང་ནི་ཚད་པ་ཆེ། །ཁ་སྐོམ་བཏུང་བའི་ཚོགས་ལ་གཟབ་པར་འཚལ། །ལ་སྟོད་ལྷོ་ཡི་ཕྱོགས་ནི་དགྲ་འཇིགས་ཆེ།།
ཞེ་སྡང་ངན་སྔགས་ཚོགས་ལ་གཟབ་པར་འཚལ། །ཉང་ཤབ་བྱང་གི་ཕྱོགས་ནི་སྨེ་མཆུ་མང་། །ལོང་གཏམ་
ཚིག་གི་ཚོགས་ལ་གཟབ་པར་འཚལ། །པུར་རྒྱལ་བོད་ཀྱི་ཡུལ་ནི་ཁྲེལ་གཞུང་ངན། །ཡིད་འབྱུང་ཁོང་ཁྲོའི་
ཚོགས་ལ་གཟབ་པར་འཚལ། །དེང་དུས་སྐྱེ་བོའི་ཚོགས་ནི་གསར་འགྲོགས་ཆེ། །བསླུ་བྲིད་འཁོར་གྱི་ཚོགས་
ལ་གཟབ་པར་འཚལ། །སྙིང་གཏམ་ལགས་པས་ད་དུང་གསན་མཛོད་དང་། །ཡི་དམ་ལྷ་ལ་རེ་ལྟོས་མ་ཤོར་
བར། །དུས་ངན་མི་ལ་རེ་ལྟོས་ཆུང་བར་མཛོད། །འགྲོགས་པའི་མི་ལ་ཁྲེལ་གཞུང་མ་ཆུང་བར། །ལེགས་
ཉེས་གང་ལ་བཤད་གཞུང་ཉུང་བར་མཛོད། །དཀར་པོའི་ཆོས་ལ་ཕྱི་བཤོལ་མ་འདིངས་པར། །དམ་པའི་
ཆོས་ལ་སྦྱོར་བ་ཐོབ་པར་མཛོད། །འདུན་མ་ཡོངས་ལ་སྐྱིད་འདོད་མ་ཆེ་བར། །བླ་མའི་ཕྱོགས་སུ་སྒོ་གསུམ་
གུས་པ་མཛོད། །མདོར་ན་མཐོ་བ་ཐམས་ཅད་ཞུ་བཞིན་ཁུར། །དམའ་བ་རལ་གྲིའི་སོ་བཞིན་ཀུན་ནས་སྐྱོངས།།
མཉམ་པ་རྨོས་དོར་བཞིན་དུ་དགའ་བར་འགྲོགས། །བྱ་བ་གང་ལའང་རང་འདོད་ཆུང་བར་མཛོད། །འདུན་
མ་ཡོངས་ལ་སྤྱི་སྙོམས་ཆེ་བར་མཛོད།།
འདི་ལྟར་ཁྱོད་ལ་བསླབ་བྱ་གདམས་པ་འདི། །བྱིའུ་སྒོ་ངའི་འདུ་ཤེས་མ་ཤོར་བར། །ལེགས་
བཤད་འདི་དག་ལཉྩའི་ཡི་གེར་བཀོད། །དབེན་པའི་གནས་སུ་ལྟད་མོ་ཆེ་བར་ལྟོས། །ཡུན་དུ་བསྲིངས་ན་ཤིན་
ཏུ་འཕྲོད་པར་གདའ། །འདི་ནས་བཟུང་སྟེ་སྐྱེ་བ་ཐམས་ཅད་དུ། །འཕྲིན་ལས་མཉམ་དུ་འགྲོ་བ་འདྲེན་བྱེད་
ཅིང༌། །ཀུན་ཏུ་བཟང་པོའི་སྨོན་ལམ་ཇི་ལྟར་བ། །དགའ་བའི་སྨོན་ལམ་གཅིག་ཏུ་གདབ་པར་བགྱི། །ཞེས་
འབྲོམ་སྟོན་པ་རྒྱལ་བའི་འབྱུང་གནས་ཀྱིས་གསུངས་སོ།།།།



11ཞལ་གདམས་བསླབ་བྱའི་སྐབས།
༢
གནས་ཐིག་སྤྲིངས་ཡིག
དགེ་བཤེས་པོ་ཏོ་བ་རིན་ཆེན་གསལ། (༡༠༢༧༡༡༠༥)
༄༅། །མཆོད་བརྗོད་ནི། ཡོན་ཏན་རྒྱ་མཚོ་རིན་ཆེན་ལྟ་བུའི་སྐུ། །བདེ་བའི་འབྱུང་གནས་བླ་མ་ལ་ཕྱག་འཚལ།།
གཉིས་པ་བསླབ་བྱ་ལ་གཉིས་ལས། རང་གི་བློ་བརྟག་པ་ནི། རང་གི་བློ་སྣ་ལམ་དུ་འགྲོ་མི་འགྲོ །བླ་མའི་མན་ངག་ལུང་
ལས་ཤེས་པར་བྱ།།
གཉིས་པ་ཆོས་ཀྱི་གནས་ལུགས་ལ་གཉིས་ལས། སྒྲུབ་བྱེད་བཀོད་པ་ནི། སངས་རྒྱས་བཀའ་ཡི་དགོངས་པ་ཇི་ལྟ་
བར། །མཁས་པ་ཆེན་པོ་ཀླུ་སྒྲུབ་ལ་སོགས་པས། །གཏན་ལ་ཕབ་པའི་རྗེས་འབྲངས་ཇོ་བོ་ཡི། །བཀའ་རྒྱུད་
དམ་པ་རྣམས་ཀྱིས་འདི་སྐད་གསུངས། །གཉིས་པ་སྒྲུབ་རྒྱུའི་ཆོས་ཀྱི་བླང་དོར་སོགས་སྟོན་པ་ལ་བདུན་ལས། དང་པོ་ཆོས་སྒྲུབ་
ཚུལ་ནི། སེམས་ཅན་གདོད་ནས་རང་བཞིན་རིགས་ལྡན་ཡང་། །སྒྲུབ་པའི་རིགས་མེད་མཐོ་རིས་འཐོབ་མི་
འགྱུར། །དཔེར་ན་འོ་མ་མར་གྱི་རྒྱུ་ཡིན་ཡང་། །མ་དཀྲོགས་བར་དུ་མར་མི་འབྱུང་དང་མཚུངས། །དེ་བས་
བདག་གཞན་སྡུག་བསྔལ་སྤོང་འདོད་པས། །རྒྱལ་བའི་བསྟན་ལ་རིམ་གྱིས་འཇུག་བྱ་སྟེ། །སྡུག་བསྔལ་
འབྱུང་གནས་སྡིག་པའི་རྒྱུ་སྤང་ཞིང་། །བདེ་བའི་འབྱུང་གནས་བྱང་ཆུབ་བསྒྲུབ་པར་བྱ། །བྱང་ཆུབ་དེ་ཉིད་
ཆོས་ལ་རག་ལས་ཤིང་། །ཆོས་ཀྱི་རྩ་བ་སེམས་ལ་རག་ལས་གསུངས། །དེ་ཕྱིར་བླ་མའི་མན་ངག་རག་ལས་
པས། །དེ་ཡང་དད་པའི་མཐའ་ལ་རག་ལས་ཤིང་། །དད་པ་བསོད་ནམས་བསགས་ལ་རག་ལས་གསུངས། །
གཉིས་པ་ཆོས་མ་བྱས་ན་དགོས་པ་མེད་པ་ནི། བསོད་ནམས་བསགས་ཤིང་སེམས་ལ་གྲོས་བཏབ་སྟེ།།
སེམས་ཉིད་གོང་ནས་གོང་དུ་མ་གྱུར་ན། །སྡེ་སྣོད་གསུམ་ལ་མཁས་ཀྱང་མི་ནག་ཡིན། །དང་པོར་མ་རིག་
ལས་འབྲས་མ་གོ་ཞིང་། །སྲིད་ལ་མི་སྐྱོ་འདོད་ལ་སྲེད་འཕེལ་ནས། །ངན་སོང་མི་སྐྲག་སྐྱབས་ལ་མི་བརྟེན་
ན། །ཁས་བླང་མང་ཡང་བསྟན་པའི་སྒོར་མི་ཚུད། །སྔ་མ་མེད་པར་ཕྱི་མ་ཁས་བླངས་ཀྱང་། །དྲེད་མོས་ཟན་
འཚོལ་རམ་བུ་ཉབ་དང་འདྲ། །སྔ་མ་མི་སྒྲུབ་ཕྱི་མ་འཚོལ་བྱེད་པ། །ཁྱི་ལ་ཟན་བྱིན་ཁྱུར་མིད་བྱེད་དང་འདྲ།།
རང་ལ་མི་ཕན་གཞན་ལ་བཟློས་བྱེད་པ། །མཛེ་བོས་མཛེ་གསོའི་མན་ངག་བཟློས་དང་འདྲ། །ཚིག་ལ་
མཁས་ཀྱང་ཉམས་སུ་མ་བླངས་ན། །ཆུ་ཡིས་ཁྱེར་ལ་སྐོམ་གྲིར་ཤི་དང་འདྲ། །ཐོས་བསམ་བསྒོམ་གསུམ་
ཉོན་མོངས་རྒྱུར་སོང་ན། །མགོ་ལ་མེ་ཤོར་གསོད་ཐབས་མེད་དང་འདྲ། །བླ་མ་མི་བསྟེན་རང་ཉིད་སྒྲུབ་
བྱེད་པ། །ཉམ་ངའི་གནས་སུ་དམུས་ལོང་འགྲོ་བ་དང༌། །བློ་ལ་མ་སྦྱངས་དམ་བཅའ་ལེན་པ་དེ། །ཅོ་འདྲི་ཟ



12ཞལ་གདམས་དང་མགུར་གླུ་གཅེས་བཏུས།
བྱེད་པ་ཡིན་ཞེས་ཇོ་བོས་གསུངས། །མཁས་པར་བློ་སྦྱངས་བཙུན་པར་ཁྲིམས་བསྲུངས་ཀྱང་། །བློ་མ་འགྱུར་
ན་དཀའ་དཀའ་ས་ན་དཀའ། །བཀའ་དང་བསྟན་བཅོས་གསུངས་པ་ཐམས་ཅད་ཀྱང་། །སེམས་རྒྱུད་འཆོས་
པའི་ཐབས་སུ་གསུངས་པ་ཡིན། །སེམས་མ་འགྱུར་བའི་ལུས་ངག་དགེ་སྦྱོར་དེ། །བསྐལ་པར་བསྒྲུབས་ཀྱང་
ཐར་པའི་རྒྱུར་མི་འགྱུར།།
གསུམ་པ་སྐྱེ་བ་ཆོས་ཀྱི་བྱེད་པ་ནི། ད་ལྟའི་ཐོས་བསམ་བསྒོམ་གསུམ་ཐམས་ཅད་ཀྱང་། །སེམས་ལ་བག་
ཆགས་བསྒོ་བར་བྱེད་པ་ཡིན། །ལུས་ངག་དགེ་སྦྱོར་བརྩོན་འགྲུས་ཐམས་ཅད་ཀྱང་། །ཆོས་ཀུན་སྐྱེ་བའི་
ཐབས་སམ་ཆ་ལག་ཡིན། །ཐེག་པ་ཆེ་ཆུང་གྲུབ་མཐའ་ཐམས་ཅད་ཀྱང་། །གང་ཟག་བློ་ཉམས་ཆེ་ཆུང་ཁྱད་
པར་ཡིན། །འཁོར་བ་མྱ་ངན་འདས་པ་ཐམས་ཅད་ཀྱང་། །སེམས་ཉིད་རྟོགས་དང་མ་རྟོགས་ཁྱད་པར་ཡིན།།
ས་དང་ལམ་གྱི་ཁྱད་པར་ཐམས་ཅད་ཀྱང་། །སེམས་ཉིད་རྟོགས་པའི་མིང་གི་རྣམ་གྲངས་ཡིན། །བློ་ཡི་སྐྱེས་
ཚད་རྟགས་ཀྱིས་མཚོན་འགྱུར་ཏེ། །དེ་ཕྱིར་ཆོས་ཀུན་རྟོགས་མེད་མི་སྲིད་གསུངས།།
བཞི་པ་ཆོས་བྱས་ན་མི་མཐུན་ཕྱོགས་འོང་མི་སྲིད་པ་ནི། བློ་དང་ཆོས་གཉིས་ཞུས་ཐིག་བྱས་གྱུར་ན། །སེམས་
མི་བཟང་དུ་བསྒོམ་པ་ག་ལ་སྲིད། །དལ་འབྱོར་རྙེད་པར་དཀའ་བ་གོ་གྱུར་ན། །འཆལ་བ་བློ་བདེར་སྡོད་པ་
ག་ལ་སྲིད། །མི་རྟག་ཤེས་ཤིང་འཆི་བ་དྲན་གྱུར་ན། །ཡོ་བྱད་ཕུགས་སུ་དགོས་པ་ག་ལ་སྲིད། །ཚེ་ལ་ལོང་
མེད་ཉམས་སུ་གོ་གྱུར་ན། །རྐྱེན་གྱི་སྟོབས་ཀྱིས་འགྱུར་བ་ག་ལ་སྲིད། །འདི་ལས་ཕྱི་མ་གཅེས་པར་གོ་གྱུར་
ན། །ཚེ་འདི་འབའ་ཞིག་བསྒྲུབ་པ་ག་ལ་སྲིད། །སྡིག་པས་རང་ལ་གནོད་པར་གོ་གྱུར་ན། །སྲོག་ལ་བབས་
ཀྱང་བྱེད་ནུས་ག་ལ་སྲིད། །དགེ་བ་རང་ལ་གཅེས་པར་གོ་གྱུར་ན། །གཞན་ལ་ཡུས་སུ་བྱེད་པ་ག་ལ་སྲིད།།
དགེ་སྡིག་ལས་ལས་འོང་བར་གོ་གྱུར་ན། །ལེ་ལན་གཞན་ལ་འདེད་པ་ག་ལ་སྲིད། །ངན་སོང་གསུམ་ལ་
འཇིགས་པའི་བློ་སྐྱེས་ན། །ཆོས་ལ་ངོ་ལྐོག་བྱེད་པ་ག་ལ་སྲིད། །འདོད་ལས་ཉེས་དམིགས་སྐྱེས་པའི་བློ་ཡོད་
ན། །སྐྱེས་བུ་འདོད་པས་གདུངས་པ་ག་ལ་སྲིད། །འཁོར་བ་སྡུག་བསྔལ་ཡིན་པར་གོ་གྱུར་ན། །ཕུན་སུམ་
ཚོགས་ལ་སྨོན་པ་ག་ལ་སྲིད། །སྙིང་ནས་ཐར་པ་འདོད་པའི་བློ་སྐྱེས་ན། །འདོད་ཡོན་ལྔ་ལ་ཆགས་པ་ག་ལ་
སྲིད། །སེམས་ཅན་ཀུན་ལ་ཕ་མའི་བློ་སྐྱེས་ན། །ཕྲག་དོག་ངན་སེམས་བྱེད་པ་ག་ལ་སྲིད། །གཞན་ཕན་
བཅོས་མ་མིན་པར་ཡོད་གྱུར་ན། །ཕྱི་ནས་ཉ་བཟློག་འགྱུར་བ་ག་ལ་སྲིད། །བདག་དང་ཆོས་སུ་འཛིན་པ་
འཁྲུལ་ཤེས་ན། །ང་རྒྱལ་རློམ་སེམས་སྐྱེ་བ་ག་ལ་སྲིད། །ཆོས་ཀུན་རང་བཞིན་སྐྱེ་མེད་ཡིན་ཤེས་ན། །དངོས་
དང་ཚད་མར་འཛིན་པ་ག་ལ་སྲིད། །རང་གི་ཉོན་མོངས་རང་གི་དགྲར་ཤེས་ན། །མཐའ་ཞིག་མཐུན་པར་
འགྱུར་བ་ག་ལ་སྲིད། །ཆོས་ཀུན་བཅོས་མ་དག་ཏུ་མ་སོང་ན། །ཉོན་མོངས་གཉེན་པོར་མི་འགྱུར་ག་ལ་སྲིད།།



13ཞལ་གདམས་བསླབ་བྱའི་སྐབས།
ཆོས་ཀུན་ཉོན་མོངས་གཉེན་པོར་སོང་གྱུར་ན། །སེམས་རྒྱུད་འབོལ་གྱིས་མི་འགྲོ་ག་ལ་སྲིད།།
ལྔ་པ་མཐུན་ཕྱོགས་སྐྱེ་བའི་རྒྱུ་ནི། དེ་བས་ཐར་པ་འདོད་པའི་བློ་བསྒྱུར་དགོས། །ད་ལྟ་འདོད་པས་ཚེ་འདི་
བློས་བཏང་བྱ། །འདོད་པས་བྱ་བྱེད་ངན་པ་མི་སྒྲུབ་ཅིང་། །སྡིག་སྦྱངས་བསོད་ནམས་བསགས་ལ་སྐྱེ་བར་
གསུངས།།
དྲུག་པ་དེ་ལས་ལྡོག་པ་ཆོས་ལས་ཉམས་པ་ནི། གང་ཞིག་འདི་འདྲའི་ཆོས་འདི་མཐོང་བའི་ཚེ། །མཚར་དུ་
གྱུར་ནས་རྣ་བར་མི་ཉན་ན། །སྣ་ཆད་མེ་ལོང་བལྟ་བར་མི་འདོད་བཞིན། །ཆོས་དང་རྒྱུད་གཉིས་འཛོལ་བར་
ཤེས་པར་བྱ།།
བདུན་པ་དེ་དག་ཚད་མར་སྒྲུབ་པ་ནི། བླ་མའི་གསུང་གི་ལུང་གི་རྗེས་འབྲངས་ནས། །ཆོས་ཀྱི་སྡོམ་པའམ་
གནས་ལུགས་ཡིན་པས་ན། །འདི་དང་མཐུན་ན་གང་ཟག་གང་དང་གང་། །དེ་ལ་ཆོས་ཀུན་འབྱུང་བར་ཤེས་
པར་བྱ།།
གསུམ་པ་དགེ་རྩ་བསྔོ་བ་ནི། བདག་གིས་ཆོས་འདི་བསྒྲུབས་པའི་བསོད་ནམས་ཀྱིས། །བཤེས་གཉེན་
དམ་པས་རྟག་ཏུ་འཛིན་གྱུར་ཅིག །ཕྱིན་ཅི་ལོག་གི་ལས་ལས་སེམས་གོལ་ནས། །ལམ་ལྔ་བགྲོད་ནས་འགྲོ་
བའི་མགོན་དུ་ཤོག། །།



14ཞལ་གདམས་དང་མགུར་གླུ་གཅེས་བཏུས།
༦
སྤྲིང་ཡིག་བདུད་རྩིའི་ཐིག་ལེ།
རྔོག་ལོ་ཙཱ་བ་བློ་ལྡན་ཤེས་རབ། (༡༠༥༩—༡༡༠༩)
༄༅། །དད་པའི་གཞི་བརྟན་འདུན་པའི་རྩ་བ་བཟང་པོ་ཅན། །སེམས་དཔའི་རང་གཞན་བསམ་པའི་སྡོང་
པོས་རྣམ་མཛེས་ཤིང༌། །སྒྲུབ་པའི་མེ་ཏོག་རབ་རྒྱས་བསྡུ་བའི་གྲིབ་བསིལ་ཅན། །གཞན་དོན་འབྲས་བུ་
མངར་ལྡན་འཕགས་པའི་ལྗོན་ཚོགས་ཁྱེད། །རང་བཞིན་མཁར་གནས་ཚུལ་མིན་ཡིད་བྱེད་ཀླུས་སྤྲུལ་པ།།
གཏི་མུག་སྤྲིན་ཚོགས་ཆགས་པའི་གློག་གི་ཕྲེང་བ་ཅན། །ཞེ་སྡང་འབྲུག་སྒྲ་ཆེམ་ཆེམ་སྒྲོག་པ་ལས་འཐོན་པ།།
ཉེས་སྤྱོད་གནམ་ལྕགས་འབར་བས་ཕོག་པར་མ་གྱུར་ཅིག།
སྐྱེ་བའི་རྗེས་འོངས་ན་དང་རྒ་བའི་མཆེ་རྣོན་ཅན། །མི་རྟག་ལུ ས་ཅན་འཆི་བདག་སྲིན་པོ་ལྟར་
འོངས་ནས། །ངན་འགྲོ་བ་གནས་སྡུག་བསྔལ་མུན་ཆེན་མཐའ་ཡས་པར། །སྐྱེ་བོའི་ཚོགས་འདི་དབང་མེད་
ཁྲིད་ཅིང་ངེས་པར་བསམ། །སྡུག་བསྔལ་མང་ལྡན་འདི་འདྲའི་གཡང་ས་དྲན་བྱས་ནས། །བག་ཡོད་སྟོབས་
སྐྱོད་ལུས་དང་སྲོག་ལ་མི་འཕངས་ལྟར། །ཉོན་མོངས་དགྲ་ཚོགས་གཞོམ་ལ་ལྷོད་པ་མེད་ཡིད་ཀྱིས། །བརྩོན་
པའི་གོ་བགོས་བཟོད་པའི་བསྟན་ནི་ལེགས་གཟུགས་བྱ། །འཆི་བདག་དཔུང་འཇོམས་སྡུག་བསྔལ་རྒྱ་མཚོ་
སྐེམ་བྱེད་པ། །བདེ་བའི་འབྱུང་གནས་རིན་ཆེན་བྱང་ཆུབ་སེམས་བསྐྱེད་དེ། །བདག་དོན་ལྷུར་བྱེད་སྲིད་དང་
ཞི་བའི་སྐྱེ་བོ་ལ། །དམན་པར་བལྟས་ནས་སྙིང་རྗེའི་ཡུལ་དུ་གཉིས་ཀ་བཞག །ཐར་པའི་ཁང་བཟངས་ཕ་
རོལ་ཕྱིན་དྲུག་ཐེམ་སྐས་ཅན། །བག་ཆགས་སྤངས་པའི་རྭ་བ་བརྟན་པོས་ཡོངས་སྐོར་བ། །ཡེ་ཤེས་རྩིག་པ་
གཞན་དོན་རྔ་སྒྲས་མཛེས་པ་དེར། །བདག་ཉིད་འཛེགས་ནས་གཞན་ཡང་དྲང་བའི་ཐབས་ལ་འབད། །སངས་
རྒྱས་བསྟན་པ་སྡུག་བསྔལ་ནད་ཀུན་ཞི་བྱེད་པའི། །བདུད་རྩི་མཆོག་འདི་རྙེད་ནས་དོན་མེད་མི་འགྱུར་ཕྱིར།།
ཐུ བ་མཆོག་གིས་བཅས་བསླབ་གཞི་རྣམས་ལས་མི་འདའ་བར། །བརྟུལ་ཞུགས་ལེགས་བསྲུང་བཤེས་
གཉེན་བཟང་ལ་རབ་བསྟེན་བྱ། །ཆོས་སྤྱོད་ལ་བརྩོན་ཡིད་བཞིན་གཞན་དོན་ལྷུར་ལེན་པ། །འགྲོ་བ་དད་
གྱུར་དམ་པའི་སྤྱོད་པ་རྗེས་སུ་བརྟེན། །བཤེས་གཉེན་སྤྲིན་ལས་ལེགས་བྱུང་མང་དུ་ཐོས་པ་ཡི། །ཆར་རྒྱུན་
བསིལ་བས་ཉོན་མོངས་གདུང་བ་ཞི་བྱེད་ཀྱིས། །བདེ་གཤེགས་སྙིང་པོའི་ས་བོན་རབ་ཏུ་བརླན་བྱས་ནས།།
སངས་རྒྱས་ཡོན་ཏན་ཕུན་ཚོགས་ལོ་ཏོག་རབ་རྒྱས་བྱ། །ཆོས་རྣམས་རང་བཞིན་སྟོང་པའི་ཚུལ་ལ་འཇུག་
པའི་སྒོ། །ཡང་དག་རིགས་ཚོགས་ཀླུ་སྒྲུབ་ཞལ་ནས་གསུངས་པ་དེ། །རིགས་པའི་དབང་ཕྱུག་རྣམ་འགྲེལ་



15ཞལ་གདམས་བསླབ་བྱའི་སྐབས།
མཛད་པའི་གཞུང་མཛེས་ལས། །གསལ་བར་རྟོགས་ནས་ལུགས་ངན་གཞན་ཀུན་རྩྭ་བཞིན་དོར། །པཎྜི་ཏ་
ཞེས་རབ་གྲགས་འདིར་འོངས་ཕལ་ཆེར་ཡང་། །གཞུང་ལུགས་མི་མཁས་རང་གི་ངན་རྟོག་གིས་ཁྲིད་ཅིང་།།
མཐའ་གཉིས་ལ་འཆོལ་ཡང་དག་ལམ་ལ་སུན་འབྱིན་པས། །དེ་དག་ཚིག་གིས་ཀླུ་སྒྲུབ་ཀྱིས་བཤད་ལམ་མི་
འདོར། །དོན་རྣམས་རིགས་པའི་སྟོབས་ཀྱིས་རྣམ་འགར་གནས་འདོད་དང༌། །འདུས་བྱ་ལམ་འདས་དེ་ཉིད་
ཚད་མ་ངེས་འཛིན་པ། །གཉིས་ཀ་དངོས་འཛིན་གདོན་ཆེན་མི་ཟད་ཁར་སོང་ནས། །ལྟ་བའི་མཆེ་བ་རྣོན་
པོས་དམ་དུ་ཟིན་པ་བཞིན། །འདུ་བྱེད་ཚོགས་འདི་མེད་ཅེས་ཡིད་ལ་མི་གནས་པར། །སྣང་དོན་ཉིད་དམ་དེ་
ལ་ཡང་དག་འགོག་སྨྲ་བ་ཡི། །མི་དེ་གཉིས་ཀྱང་ཚད་མའི་ལམ་ལས་རྣམ་ཉམས་ནས། །ལོག་ལྟའི་མྱ་ངན་
རྒྱ་ཆེན་ཐང་དུ་ངེས་པར་ལྷུང་། །སྒྱུ་མ་གཉིས་མེད་ཆོས་ཀུན་མི་གནས་དབུ་མ་ཡི། །ལུགས་གཉིས་རྣམ་འབྱེད་
དེ་ཡང་རྨོངས་པ་མཚར་བསྐྱེད་ཡིན། །དགག་པ་གཙོར་འཛིན་རྗེས་དཔག་ཤེས་ལ་སྣང་བ་ཡི། །དངོས་
ཚོགས་དགེ་བའི་བློ་དེས་སྒྲུབ་དང་དགག་མེད་པར། །ཚད་མ་རྣམ་གནས་དོན་གྱི་ཆ་རྣམས་སྤྱོད་པའི་བློས།།
དོན་དེ་བཀག་ནས་གཞན་སྒྲུབ་མེད་ཅེས་ངེས་པར་བཟུང་།།
རྨི་ལམ་གྲོང་ཁྱེར་ཞིག་གོ་ཞེས། །འཛིན་པའི་རྣམ་རྟོག་གང་ཡིན་དེས། །བཏགས་དོན་གྲོང་གི་ཞིག་
པ་ཉིད། །གྲོང་ཉིད་མེད་ན་མེད་པ་ལྟར། །ཡང་དག་ཉིད་དུ་དངོས་མེད་ཅེས། །འཛིན་པའི་བློ་ཡིས་བཏགས་
པའི་དོན། །ཡང་དག་བཀག་པ་མེད་ཉིད་ཀྱང༌། །ཡང་དག་དངོས་པོ་མེད་པ་མིན། །འདི་ལྟར་ཡུལ་མེད་པ་
ལ་ནི། །དགག་པ་འཇུག་པ་སྲིད་མ་ཡིན། །དེས་ན་མེད་ཅེས་ངེས་བྱ་བ། །དགག་བྱའི་དངོས་པོ་མ་གྲུབ་པ།།
དེ་ཚེ་དགག་པ་གཏན་བྲལ་ན། །བློ་ཡི་མདུན་དུ་གནས་མི་འགྱུར། །དེ་ལྟར་དངོས་པོ་ཡོད་མིན་ལ། །དེ་
དགག་པ་ཡང་མ་གྲུབ་ན། །དེ་གཉིས་ལས་འདས་དོན་འགའ་ཡང་། །འཛིན་པའི་ཡུལ་དུ་འགྲོ་མི་སྲིད། །
དེས་ན་ཤེས་བྱའི་མཚན་མ་ལས། །བློ་ཡི་གཡོ་བ་རྣམ་བཟློག་སྟེ། །སྤྲོས་ཚོགས་ཉེར་ཞི་བདག་མེད་པའི།།
དོན་ལ་བློ་ནི་ལེགས་བཞག་བྱ། །དེ་ལྟར་སྟོང་ཉིད་གོམས་པ་ལས། །དངོས་འཛིན་རབ་ཏུ་ཞི་བ་དང་།།
བདག་མེད་ཉིད་ཀྱང་འཛིན་མེད་པ། །དེ་ཚེ་ཡང་དག་མཐོང་ཞེས་བྱ། །གང་ཚེ་ལྟ་བའི་དྲི་མ་ཀུན། །ཡེ་ཤེས་
ཆུ་བོས་རྣམ་སྦྱངས་པས། །དེ་ཚེ་ཤེས་དང་ཤེས་བྱ་དག །དམིགས་པ་མེད་པར་རབ་ཏུ་ཞི། །དཔེར་ན་ཆུ་ལ་
ཆུ་བཞག་དང་། །མར་ལ་མར་ནི་རྗེས་ཞུགས་ལྟར། །ཤེས་བྱ་སྤྲོས་བྲལ་དེ་ཉིད་དང་། །དབྱེར་མེད་ཡེ་ཤེས་
རྣམ་འདྲེས་པ། །དེ་ནི་སངས་རྒྱས་ཐམས་ཅད་ཀྱི། །རང་གཞན་ཆོས་སྐུ་ཞེས་བྱར་བརྗོད། །དེ་རྗེས་ཤེས་བྱའི་
རྗེས་འབྲངས་ཅན། །རྫུན་སྣང་འཇིག་རྟེན་ཇི་སྲིད་པ། །རིག་མཛད་མེ་ལོང་ལྟ་བུ་ནི། །ལོངས་སྤྱོད་རྫོགས་
པའི་སངས་རྒྱས་སོ། །སྔ་མ་ཇི་ལྟ་ཉིད་མཁྱེན་ནི། །འཁྲུལ་མེད་མཉམ་བཞག་བློ་འཇུག་མེད། །ཕྱི་མ་ཇི་སྙེད་ཝེ



16ཞལ་གདམས་དང་མགུར་གླུ་གཅེས་བཏུས།
མཁྱེན་པ་ནི། །འཁྲུལ་སྣང་རྗེས་ཐོབ་བློ་འཇུག་ཅན། །སངས་རྒྱས་སྤྲུལ་པའི་སྐུ་ཚོགས་ནི། །གཞན་གྱི་རྣམ་
རིག་སྣང་བ་སྟེ། །བརྒྱ་བྱིན་གཟུགས་བརྙན་ལ་སོགས་དཔེ། །མདོ་ནས་ཇི་སྐད་གསུང་དེ་བཞིན།།
དེ་ལྟར་ཐེག་ཆེན་བཀའ་ཚོགས་འོ་མའི་མཚོ་བསྲུབས་ལས། །སྐྱེས་པའི་བདུད་རྩི་བླ་མ་བརྒྱུད་པ་
ལས་རྙེད་འདི། །གཞན་ཕན་ཉིད་ཀྱི་ཕྱོགས་སུ་རྒྱས་པར་བྱ་བའི་ཕྱིར། །སྤྲིང་ཡིག་ཚུལ་དུ་བགྱིས་ཏེ་ཁྱེད་ལ་
གསོལ་བ་ལགས། །དམ་པ་ཁྱེད་ཀྱི་ཆོས་སྤྱོད་རབ་ཏུ་འཕེལ་བའི་རྒྱུ། །སེམས་བསྐྱེད་ཆོ་ག་ཡི་དམ་སྤྱོད་པ་
དང་བཅས་འདི། །ལེགས་པར་ཞུ། དགེ་སློང་བློ་ལྡན་ཤེས་རབ་ཀྱིས། རྒ་སྟོན་ཤེས་རབ་གྲགས་ལ་སོགས་པ་གཙོང་ཁ་རུ་གསུམ་
གྱི་དགེ་འདུན་ལ་སྤྲིངས་པའི་ཡི་གེ་བདུད་རྩི་ཐིག་ལེ་ཞེས་བྱ་བ་རྫོགས་སོ།། །།



ཞལ་གདམས་བསླབ་བྱའི་སྐབས།17
ཞལ་ཆེམས་དིང་རི་བརྒྱ་རྩ་མ།
ཕ་དམ་པ་སངས་རྒྱས། (དུས་རབས་བཅུ་གཅིག་པ།)
༄༅། །རྒྱ་གར་སྐད་དུ། དིརི་ཤཏ་ཀཾནཱམཔིཀྲྀཔརམབུདྡྷཔརིནིརཱཎཱབབཱདོ། བོད་སྐད་དུ། ཕ་དམ་པ་སངས་
རྒྱས་ཀྱི་འདའ་ཀ་ཞལ་ཆེམས་དིང་རི་བརྒྱ་རྩ་མ་ཞེས་བྱ་བ། ཨོཾ་སྭསྟི། དམ་པ་ཕྱར་ཆེན་གྱིས་དམ་པའི་སྤྱན་
སྔར་བྱོན་ནས། དམ་པ་ཉིད་བསྙུངས་ནས་འདུག་པ། དམ་པ་ཉིད་ལྟ་བདེ་བ་ནས་བདེ་བར་གཤེགས་པ་
ལགས་ཏེ། ངེད་དིང་རི་བ་རྣམས་སུ་ལ་བློ་གཏོད། ཅི་ཙུག་བྱེད། ཞུས་ནས་བཤུམས་པས། ཡང་། དམ་པས་
དིང་རི་བ་རྣམས་ལ་ཞལ་ཆེམས་སུ་གསུངས་པ།
ལུས་ངག་ངག་ཡིད་གསུམ་དམ་པའི་ཆོས་ལ་འབུངས། །ལས་ཀྱི་ཡང་རབ་ཡིན་ནོ་དིང་རི་བ། །གློ་
སྙིང་བྲང་གསུམ་དཀོན་མཆོག་གསུམ་ལ་གཏོད། །བྱིན་རླབས་ཤུགས་ལས་འབྱུང་ངོ་དིང་རི་བ། །ཚེ་འདི་
ཐོངས་ལ་ཕྱི་མ་དོན་དུ་གཉེར། །འདུན་མའི་རྩེ་མོར་འགྱུར་རོ་དིང་རི་བ། །བཟའ་འཚོ་མི་རྟག་ཚོང་འདུས་
མགྲོན་པོ་འདྲ། །ངན་གཤགས་འཐབ་མོ་མ་བྱེད་དིང་རི་བ། །ནོར་རྫས་སྒྱུ་མ་ལྟ་བུའི་གཡར་པོ་ལ། །སེར་
སྣའི་མདུད་པས་མ་འཆིང་དིང་རི་བ། །ཕུང་པོ་མི་གཙང་རྫས་ཀྱི་རྐྱལ་པ་ལ། །བཟང་འདོད་བྱི་དོར་མ་བྱེད་
དིང་རི་བ། །གཉེན་ཚན་སྒྱུ་མ་ལྟ་བུའི་སླུ་འདྲིད་ལ། །གདུང་སེམས་འཁྲི་བ་མ་བྱེད་དིང་རི་བ། །ཡུལ་ཞིང་
འབྲོག་པའི་བྲང་ས་ལྟ་བུ་ལ། །ཞེན་ཅིང་ཆགས་པ་མ་བྱེད་དིང་རི་བ། །ས་ཡུལ་རིགས་དྲུག་སེམས་ཅན་སྤྱི་
མཐུན་ལ། །ང་དང་བདག་ཏུ་མ་འཛིན་དིང་རི་བ། །སྐྱེས་པའི་ནངས་པར་འཆི་བའི་བྱ་བྱུང་བས། །ལོང་མེད་
རྒྱུད་ལ་ཁོལ་ཅིག་དིང་རི་བ། །ཡེངས་པའི་བར་ལ་འཆི་བདག་བདུད་ཀྱིས་འཛིན། །ད་ལྟ་ཉིད་དུ་སྒྲུབས་
ཤིག་དིང་རི་བ། །འཁྲུལ་པ་གཞི་ལ་མེད་དེ་བློ་བུར་བ། །མཚན་ཉིད་གོ་བས་ཆོག་གོ་དིང་རི་བ། །ཡེངས་པ་
མེད་པར་དམ་པའི་ཆོས་ལ་འབུངས། །ཤི་ནས་ལམ་སྣ་ཟིན་ནོ་དིང་རི་བ། །ལས་ཀྱི་རྣམ་སྨིན་རྒྱུ་འབྲས་
བདེན་ངེས་པས། །མི་དགེ་སྡིག་ལ་འཛེམས་ཤིག་དིང་རི་བ། །འཁོར་བའི་ཉེས་དམིགས་བསམས་ན་སྙིང་
རླུང་ལྡང་། །འདི་ལ་གད་མོ་མི་བྲོ་དིང་རི་བ། །བྱས་པའི་ཆོས་རྣམས་རྨི་ལམ་ཡུལ་བཞིན་འཇིག །བྱར་མེད་
ཉམས་སུ་ལོང་ཞིག་དིང་རི་བ། །གང་ལ་ཞེན་པ་བྱུང་ན་དེ་ཡང་ཐོངས། །ཅིས་ཀྱང་དགོས་པ་མེད་དོ་དིང་རི་
བ། །འཇིག་རྟེན་འདིར་ནི་གཏན་དུ་མི་སྡོད་ན། །འགྲོ་ཆས་ད་ལྟར་གྱིས་ཤིག་དིང་རི་བ། །ནགས་ཀྱི་ཁྲོད་ན་
སྤྲེའུ་སྐྱིད་སྙམ་སྟེ། །ནགས་མཐའ་མེ་ཡིས་འཁོར་རོ་དིང་རི་བ། །སྐྱེ་རྒ་ན་འཆིའི་ཆུ་ལ་རབས་ཟམ་མེད། །གྲུ་



18ཞལ་གདམས་དང་མགུར་གླུ་གཅེས་བཏུས།
གཟིངས་ཚུགས་སུ་ཚུད་ཅིག་དིང་རི་བ། །སྐྱེ་ཤི་བར་དོའི་ལམ་འཕྲང་དམ་པོ་ལ། །དུག་ལྔའི་ཇག་པས་
བཤར་རྒྱུག་བྱེད་པར་ངེས། །སྐྱེལ་མར་བླ་མ་འཚོལ་ཅིག་དིང་རི་བ། །འཇུས་ན་འགྱེལ་བ་མེད་པ་བླ་མ་ཡིན།།
འབྲལ་མེད་གཙུག་ཏུ་ཁུར་ཅིག་དིང་རི་བ། །བླ་མས་བསྐྱལ་ན་གང་འདོད་གནས་སུ་བསླེབས། །རྐང་གླར་
མོས་གུས་ཕུལ་ཅིག་དིང་རི་བ། །གང་ལ་ནོར་ཡོད་དེ་ལ་སེར་སྣ་ཡོད། །འཇུར་བགེགས་སེར་སྣ་ཕྲོལ་ཅིག་
དིང་རི་བ། །གང་ལ་དབང་ཡོད་དེ་ལ་སྡིག་པ་ཡོད། །ཁ་དྲག་དབང་ཡོད་སྤོངས་ཤིག་དིང་རི་བ། །ཁ་དྲག་ནོར་
མང་ཅན་ལ་བདེ་བ་མེད། །སོར་བཅུ་བྲང་ལ་ཁྲོམས་ཤིག་དིང་རི་བ། །འཇིག་རྟེན་ཕྱི་མའི་ཡུལ་ན་གཉེན་
བཤེས་མེད། །བློ་གཏད་ཆོས་ལ་གྱིས་ཤིག་དིང་རི་བ། །ཡེངས་མ་ལམ་ལ་འདུན་མ་གཤའ་མ་འཆོར། །
གྲོས་ཐག་ད་ལྟ་ཆོད་ཅིག་དིང་རི་བ། །འཆི་བདག་བདུདད་པོ་ནམ་ཡོང་ཆ་མེད་པས། །དོགས་ཟོན་འཕྲལ་
དུ་གྱིས་ཤིག་དིང་རི་བ། །ཤི་བའི་ནངས་པར་སུས་ཀྱང་མི་ཕན་པས། །རང་མགོ་རང་གིས་ཐོན་ཅིག་དིང་རི་
བ། །ཉི་མ་ནུབ་ཁའི་གྲིབ་སོ་ཇི་བཞིན་དུ། །འཆི་བདག་གཤིན་རྗེ་མི་སྡོད་ཚུར་ཚུར་འོང་། །འབྲོས་ཐབས་
ལ་འུར་གྱིས་ཤིག་དིང་རི་བ། །མེ་ཏོག་སྔ་ལོ་ལེགས་ཀྱང་ཕྱི་ལོ་སྐམ། །ལུས་ལ་བློ་གཏད་མེད་དོ་དིང་རི་བ།།
གསོན་པོའི་དུས་ན་ལྷ་ཡི་ལུས་འདྲ་ཡང་། །གཤིན་པོའི་དུས་ན་བདུད་ཀྱི་དམག་གིས་འཇིགས། །སྒྱུ་མའི་
ལུས་འདིས་བསླུའོ་དིང་རི་བ། །ཚོང་འདུས་མགྲོན་པོ་ཚོང་ཟིན་ནངས་པར་གྱེས། །གྲོགས་ཀྱིས་འབོར་བར་
ངེས་སོ་དིང་རི་བ། །སྒྱུ་མའི་ཐོ་ཡོར་ཅིས་ཀྱང་འགྱེལ་བར་ངེས། །རྟེན་འབྲེལ་ད་ལྟ་སྒྲིགས་ཤིག་དིང་རི་བ།།
སེམས་ཀྱི་བྱ་རྒོད་ནམ་ཡངས་འཕུར་བར་ངེས། །ནམ་འཕང་ད་ལྟ་ཆོད་ཅིག་དིང་རི་བ། །རིགས་དྲུག་སེམས་
ཅན་ཕ་མ་སྤྱི་མཐུན་ལ། །བྱམས་དང་སྙིང་རྗེ་སྒོམས་ཤིག་དིང་རི་བ། །དགྲ་གཉེན་ལས་ཀྱི་འཁོར་ལོའི་
འཁྲུལ་སྣང་ལ། །ཞེ་སྡང་གདུང་སེམས་སྐྱུར་ཅིག་དིང་རི་བ། །ཕྱག་འཚལ་སྐོར་བས་ལུས་ཀྱི་སྡིག་སྒྲིབ་འདུག།
འཇིག་རྟེན་བྱ་བྱེད་སྤོངས་ཤིག་དིང་རི་བ། །བཟླས་བརྗོད་སྐྱབས་འགྲོས་ངག་གི་སྡིག་སྒྲིབ་འདག །ཐ་མལ་
ལོང་གཏམ་ཆོད་ཅིག་དིང་རི་བ། །མོས་གུས་བྱས་ན་ཡིད་ཀྱི་བག་ཆགས་སེལ། །བླ་མ་སྤྱི་བོར་ཁུར་ཅིག་དིང་
རི་བ། །ལྷན་ཅིག་སྐྱེས་པའི་ཤ་དང་རུས་པ་འབྲལ། །ཚེ་ལ་རྟག་པར་མ་འཛིན་དིང་རི་བ། །ཡུལ་གྱི་དམ་པ་
གཉུག་མའི་གཏན་ཡུལ་ཟུངས། །དེ་ལ་འཕོ་འགྱུར་མེད་དོ་དིང་རི་བ། །ནོར་གྱི་དམ་པར་སེམས་ཉིད་གཏེར་
ཆེན་ཆོངས། །དེ་ལ་འཛད་པ་མེད་དོ་དིང་རི་བ། །ཟས་ཀྱི་དམ་པར་ཏིང་འཛིན་རོ་མཆོག་མྱོངས། །བཀྲེས་
པའི་སྡུག་བསྔལ་སེལ་ལོ་དིང་རི་བ། །སྐོམ་གྱི་དམ་པར་དྲན་པའི་བདུད་རྩི་འཐུངས། །དེ་ལ་རྒྱུན་ཆད་མེད་
དོ་དིང་རི་བ། །གྲོགས་ཀྱི་དམ་པར་རང་བྱུང་ཡེ་ཤེས་འཚོལ། །དེ་ལ་འདུ་འབྲལ་མེད་དོ་དིང་རི་བ། །སྲས་
ཀྱི་དམ་པར་རིག་པའི་ཁྱེའུ་ཆུང་ཚོལ། །དེ་ལ་སྐྱེ་ཤི་མེད་དོ་དིང་རི་བ། །སྟོང་པའི་ངང་དུ་རིག་པའི་མདུང་



19ཞལ་གདམས་བསླབ་བྱའི་སྐབས།
བསྐོར་གྱིས། །ལྟ་བ་ཐོགས་བརྡུགས་མེད་དོ་དིང་རི་བ། །དྲན་མེད་སྟེང་དུ་ཡེངས་མེད་བྱ་ར་གྱིས། །སྒོམ་ལ་
བྱིང་རྒོད་མེད་དོ་དིང་རི་བ། །ཤུགས་འབྱུང་ཀློང་དུ་འགགས་མེད་རྩལ་སྦྱོང་གྱིས། །སྤྱོད་པ་སྤང་བླང་མེད་དོ་
དིང་རི་བ། །སྐུ་བཞི་དབྱེར་མེད་རང་གི་སེམས་ལས་ཚོལ། །འབྲས་བུ་རེ་དོགས་མེད་དོ་དིང་རི་བ། །འཁོར་
འདས་རྩ་བ་རང་གི་སེམས་ལ་ཐུག །སེམས་ལ་དངོས་པོ་མེད་དོ་དིང་རི་བ། །ཆགས་སྡང་སྣང་བ་བྱ་ལམ་
རྗེས་མེད་འདྲ། །ཉམས་ལ་ཞེན་པ་མ་བྱེད་དིང་རི་བ། །ཆོས་སྐུ་སྐྱེ་མེད་ཉི་མའི་སྙིང་པོ་འདྲ། །འོད་ལ་གསལ་
འགྲིབ་མེད་དོ་དིང་རི་བ། །རྣམ་རྟོག་རྒྱུན་ལམ་ཁང་སྟོང་རྐུན་མ་འདྲ། །དོན་ལ་ཐོབ་ཤོར་མེད་དོ་དིང་རི་བ།།
ཚོར་བ་རྗེས་མེད་ཆུ་ཡི་རི་མོ་འདྲ། །འཁྲུལ་སྣང་རྗེས་འཛིན་མེད་དོ་དིང་རི་བ། །བག་ཆགས་དྲན་པ་ནམ་
མཁའི་འཇའ་ཚོན་འདྲ། །ཞེན་ཆགས་ངོས་བཟུང་མེད་དོ་དིང་རི་བ། །འགྱུ་བ་དྭངས་སངས་བར་སྣང་སྤྲིན་
དང་འདྲ། །སེམས་ལ་གཟའ་གཏད་མེད་དོ་དིང་རི་བ། །འཛིན་མེད་རང་གྲོལ་སྐྱི་བསེར་ལྷགས་པ་འདྲ།།
ཡུལ་ལ་ཞེན་འཛིན་མེད་དོ་དིང་རི་བ། །རིག་པ་དངོས་མེད་ནམ་མཁའི་ངོས་དང་འདྲ། །ཉམས་ལ་ཐོགས་
ཐུག་མེད་དོ་དིང་རི་བ། །ཆོས་ཉིད་དོན་མཐོང་ལྐུགས་པའི་རྨི་ལམ་འདྲ། །ཚིག་དང་ཐ་སྙད་བྲལ་ལོ་དིང་རི་
བ། །རྟོགས་པའི་ཉམས་ཤར་གཞོན་ནུའི་བདེ་བ་འདྲ། །དགའ་བདེ་བརྗོད་དོ་མེད་དོ་དིང་རི་བ། །སྣང་སྟོང་
དབྱེར་མེད་ནམ་མཁའ་སྟོང་པ་འདྲ། །སེམས་ལ་མཐའ་དབུས་མེད་དོ་དིང་རི་བ། །གསལ་སྟོང་ཟུང་འཇུག་
ཆུ་ནང་ཟླ་བ་འདྲ། །དངོས་པོར་ཨ་འཐས་མེད་དོ་དིང་རི་བ། །རིག་སྟོང་དབྱེར་མེད་མེ་ལོང་གཟུགས་བརྙན་
འདྲ། །དེ་ལ་སྐྱེ་འགགས་མེད་དོ་དིང་རི་བ། །བདེ་སྟོང་འཛིན་མེད་གངས་ལ་ཉི་ཤར་འདྲ། །དེ་ལ་ངོས་
བཟུང་མེད་དོ་དིང་རི་བ། །དྲན་པ་ཡེངས་མེད་སྒེག་མོའི་མེ་ལོང་འདྲ། །དེ་ལ་གྲུབ་མཐའ་མེད་དོ་དིང་རི་བ།།
འཁྲུལ་གཏམ་རྗེས་མེད་བྲག་ཆ་སྟོང་པ་འདྲ། །སྒྲ་ལ་འཛིན་པ་མེད་དོ་དིང་རི་བ། །འཁོར་འདས་རང་གྲོལ་
བྱིས་པའི་རྩེད་མོ་འདྲ། །སེམས་ལ་སྐྱེ་འགགས་མེད་དོ་དིང་རི་བ། །བདེ་སྟོང་འཁྲུལ་འཁོར་པི་ཝང་ཁོང་རྒྱུད་
འདྲ། །མཐུན་རྐྱེན་ལས་ཀྱིས་སྦྱོར་རོ་དིང་རི་བ། །ཕྱི་ཡི་སྤྲོས་པ་ནང་གི་སེམས་ལ་འདུས། །འཁྱག་རོམ་ཆུ་རུ་
ཞུའོ་དིང་རི་བ། །མ་རིག་འཁྲུལ་པ་སྤང་ལ་ཆུ་བརྡོལ་འདྲ། །བཀག་པས་ཁེགས་པ་མེད་དོ་དིང་རི་བ། །
འཁོར་འདས་འཁྲུལ་པ་དགྲ་ཟུན་འཕྲད་པ་འདྲ། །ར་མདའ་དགེ་བ་འགྲན་ཅིག་དིང་རི་བ། །སྐུ་ལྔ་རང་
གསལ་གསེར་གླིང་གདལ་བ་འདྲ། །རེ་དོགས་སྤང་བླང་མེད་དོན་དིང་རི་བ། །དལ་འབྱོར་མི་ལུས་རིན་ཆེན་
གླིང་དང་འདྲ། །མདོ་མེད་སྟོང་ལོག་མ་བྱེད་དིང་རི་བ། །ཐེག་ཆེན་ཆོས་སྤྱོད་ཡིད་བཞིན་ནོར་དང་འདྲ།།
བཙལ་ཡང་བརྙེད་པར་དཀའ་འོ་དིང་རི་བ། །ཚེ་འདིའི་ལྟོ་རྒྱབ་ཇི་ལྟར་བྱས་ཀྱང་ཕྱིད། །མདོ་དོན་ཆོས་ལ་
སྒྲིལ་ཅིག་དིང་རི་བ། །གཞོན་པའི་དུས་ན་དཀའ་ཐུབ་རེམས་ལ་གྱིས། །བརྒས་ནས་འབྱུང་བས་མི་འཆུན་



20ཞལ་གདམས་དང་མགུར་གླུ་གཅེས་བཏུས།
དིང་རི་བ། །ཉོན་མོངས་སྐྱེས་ཚེ་གཉེན་པོ་སླེབ་པར་གྱིས། །མཚན་མ་རང་སར་གྲོལ་ལོ་དིང་རི་བ། །སྐབས་
སུ་འཁོར་བའི་ཉེས་དམིགས་དྲན་པར་གྱིས། །དད་པའི་གསལ་འདེབས་ཡིན་ནོ་དིང་རི་བ། །ད་རེས་བརྩོན་
འགྲུས་སྐྱེད་ལ་རང་ས་ཟུངས། །ཤི་ན་ལམ་སྣ་འདྲེན་ནོ་དིང་རི་བ། །ཚེ་ལ་གཏོས་མེད་རྩ་ཁའི་ཟིལ་པ་ལ་པ་འདྲ།།
ལེ་ལོ་སྙོམ་ལས་སྤོངས་ཤིག་དིང་རི་བ། །སངས་རྒྱས་བསྟན་པ་སྤྲིན་བར་ཉི་མ་འདྲ། །གནས་སྐབས་ཡུད་
ཙམ་ཡིན་ནོ་དིང་རི་བ། །ལག་ཏུ་མ་བླངས་དགོས་པའི་དུས་མེད་པའི། །སྐྱོན་མཚང་རང་ལ་ཡོད་དོ་དིང་རི་
བ། །དད་པ་རྐྱེན་གྱིས་བསྒྱུར་པའི་ལམ་ཉེ་བས། །འཁོར་བའི་ཉེས་དམིགས་སྒོམས་ཤིག་དིང་རི་བ།།
གྲོགས་ངན་བསྟེན་ན་སྤྱོད་ངན་ཤུགས་ཀྱིས་འགོ །སྡིག་པའི་གྲོགས་པོ་སྤོངས་ཤིག་དིང་རི་བ། །གྲོགས་
བཟང་བསྟེན་ན་ཡོན་ཏན་ཤུགས་ལས་འབྱུང་། །དགེ་བའི་བཤེས་གཉེན་བསྟེན་ཅིག་དིང་རི་བ། །སྐྱིད་སྡུག་
གཉིས་ཀྱི་ལེ་ལན་གཞན་སེམས་ཀྱང་། །རྐྱེན་རྩ་རང་ལ་ཡོད་དོ་དིང་རི་བ། །གཡོ་སྒྱུ་བརྫུན་གྱིས་རང་དང་
གཞན་ཡང་སླུ། །དཔང་པོ་སེམས་ལ་ཆོལ་ཅིག་དིང་རི་བ། །མ་རིག་འཁྲུལ་པ་ཕུང་འདྲེའི་རྩ་བ་ཡིན། །ཤེས་
བཞིན་དྲན་པས་ཟུངས་ཤིག་དིང་རི་བ། །དུག་ལྔ་དུག་གསུམ་གཞོམ་ན་ལམ་ཐག་ཉེ། །གཉེན་པོ་མཐུ་ལྡན་
སྟེན་ཅིག་དིང་རི་བ། །བརྩོན་འགྲུས་མཐུ་སྟོབས་ཆུང་བས་འཆོར་བར་སྐྱེན། །གོ་ཆས་སླེབས་པར་གྱིས་ཤིག་
དིང་རི་བ། །བག་ཆགས་འགྲོགས་ཡུན་རིང་བས་ཕྱིས་བསྙེགས་ཡོང་། །འདས་པའི་རྗེས་འཇུག་མ་བྱེད་དིང་
རི་བ། །སེམས་ལ་ལོག་རྟོག་བྱུང་ན་གསོལ་བ་ཐོབ། །ཏིང་འཛིན་རྒྱུད་ལ་སྐྱེའོ་དིང་རི་བ། །ཕྱི་མ་སྐྱིད་པར་
འདོད་ན་སྡུག་སྲན་སྐྱེད། །སངས་རྒྱས་རྩ་ན་གདའ་འོ་དིང་རི་བ། །འདུས་པའི་སྔ་དྲོ་འབྲལ་བའི་བརྡ་ཞིག་
འབྱུང་། །འདུ་འབྲལ་སེམས་ལ་གཟན་ནོ་དིང་རི་བ། །གྲོགས་པོ་ཕལ་ཆེན་ཕྱི་མའི་གནས་སུ་ཐལ། །མཛའ་
གྲོགས་རྒྱགས་ཕྱེ་ཡོད་དམ་དིང་རི་བ། །ཨ་ཙཱ་ར་ནི་དིང་རིར་མི་སྡོད་འགྲོ །སྒྲོ་འདོགས་ད་ལྟ་ཆོད་ཅིག་དིང་
རི་བ། །ངས་ནི་ཡེངས་པ་མེད་པར་སྒྲུབ་པ་བྱས། །ཁྱེད་ཀྱང་རྗེས་སུ་ཞུགས་ཤིག་དིང་རི་བ། །དིང་རི་བ་རྣམས་
ལ་འདའ་ཀ་ཞལ་ཆེམས་སུ་གདམས་པ་རྫོགས་སོ།། །།



21ཞལ་གདམས་བསླབ་བྱའི་སྐབས།
ར
༄༅། །རང་ཉིད་ལ་བརྗེད་བསྐུལ་མཛད་པ།
ཕག་མོ་གྲུབ་པ་རྡོ་རྗེ་རྒྱལ་པོ། (༡༡༡༠-༡༡༧༠)
བ༄༅། །ན་མོ་གུ་རུ། བླ་མ་མུན་ཁང་གི་སྒྲོན་མེ་ཡིན། །གུས་པས་བསྟེན་ཅིག་རྣལ་འབྱོར་པ། །ཚེ་འདི་རྩྭ་
ཁའི་ཟིལ་པ་ཡིན། །རྟག་ཏུ་མ་རེ་རྣལ་འབྱོར་པ། །འདོད་ཡོན་སྤུ་གྲིའི་སྦྲང་རྩི་ལ། །མྱོང་བར་མ་བྱེད་རྣལ་
འབྱོར་པ། །སྙན་གྲགས་ལུང་པའི་སྒྲ་བརྙན་ལ། །ཆགས་སྡང་མ་བྱེད་རྣལ་འབྱོར་པ། །རང་ཡུལ་བདུད་ཀྱི་
བཙོན་ར་ཡིན། །ཆགས་པར་མ་བྱེད་རྣལ་འབྱོར་པ། །གཉེན་འདུན་འཁོར་བའི་བཙོན་སྲུང་ལ། །ཞེན་པར་
མ་བྱེད་རྣལ་འབྱོར་པ། །ཚེ་ལ་དུས་ཐེབས་མེད་པ་ལ། །ལོང་ཡོད་མ་ཟེར་རྣལ་འབྱོར་པ། །ནོར་རྫས་སྡུག་
བསྔལ་གཞི་རྟེན་ལགས། །ཡོ་བྱད་མ་འཛིན་རྣལ་འབྱོར་པ། །འཁོར་བའི་མེ་འོབས་མཐའ་མེད་ལ། །སྡོད་
བསམ་མ་བྱེད་རྣལ་འབྱོར་པ། །མཐོ་རིས་སྲིན་པོའི་མཛའ་མོ་ལ། །བློ་གཏད་མ་བྱེད་རྣལ་འབྱོར་པ། །ཐེག་
དམན་བྱིས་པ་འབྲིད་པ་ལ། །མཐར་ཐུག་ཏུ་མི་འཛིན་རྣལ་འབྱོར་པ། །འགྲོ་བ་དྲིན་ཅན་གྱི་མ་རྒན་ལ།།
ཡལ་བར་མ་དོར་རྣལ་འབྱོར་པ། །བྱང་སེམས་ནོར་བུ་རིན་ཆེན་ལ། །རང་དོན་མ་སྒྲུབ་རྣལ་འབྱོར་པ། །
སྡོམ་པ་ཡོན་ཏན་གྱི་གཞི་རྟེན་ལ། །སྲོག་དང་སྡོས་ཤིག་རྣལ་འབྱོར་པ། །དམ་ཚིག་སོ་ཁའི་མཁར་དཔེ་དེ།།
མིག་བཞིན་སྲུངས་ཤིག་རྣལ་འབྱོར་པ། །དགེ་མི་དགེ་སེམས་ལ་བརྩི་བ་ལ། །ཆོས་དངོས་པོ་ལ་མ་བྱེད་རྣལ་
འབྱོར་པ། །སྣང་བ་སེམས་ཀྱི་མེ་ལོང་ལ། །ཆགས་སྡང་མ་བྱེད་རྣལ་འབྱོར་པ། །མིག་སྐྱོན་གྱི་སྐྲ་ཤད་སྣང་བ་
ལ། །ཕྱི་རོལ་དུ་མ་འཛིན་རྣལ་འབྱོར་པ། །དངོས་འཛིན་འཁོར་བའི་ལྕགས་སྒྲོག་ཡིན། །སྐྱེ་མེད་སྒོམས་ཤིག་
རྣལ་འབྱོར་པ། །རང་སེམས་སངས་རྒྱས་ཡིན་པ་ལ། །གཞན་ནས་མ་ཚོལ་རྣལ་འབྱོར་པ། །གནས་ལུགས་བློ་
ལས་འདས་པ་ལ། །རྟོག་དཔྱོད་མ་རེ་རྣལ་འབྱོར་པ། །བླ་མའི་བྱིན་རླབས་ཀྱི་རྟོགས་པ་ལ། །ཐོས་བསམ་ལ་
མ་རེ་རྣལ་འབྱོར་པ། །བྱིན་རླབས་མོས་གུས་ཀྱིས་ལེན་པ་ལ། །ཡུན་ལ་མ་རེ་རྣལ་འབྱོར་པ། །ལེགས་ཉེས་
ཀྱི་རྩ་བ་བླ་མ་ལ། །ཚད་ལྡན་ཚོལ་ཅིག་རྣལ་འབྱོར་པ། །བླ་མ་སྐུ་གསུམ་གྱི་རང་བཞིན་གྱི། །སྐྱོན་ཡོན་དུ་མ་
རྟོགས་རྣལ་འབྱོར་པ། །ཞི་གནས་འཁོར་བའི་རྒྱུ་འབྲས་ལ། །ཡང་དག་ཏུ་མ་འཛིན་རྣལ་འབྱོར་པ། །རྟོགས་
པ་བློ་དང་བྲལ་བ་ལ། །ཉམས་ཙམ་ལ་མ་རེ་རྣལ་འབྱོར་པ། །དྲན་ཤེས་བཞིན་ཆོས་ཀྱི་རྩ་བ་ལ། །རྒྱུན་
ཆགས་སུ་བསྟེན་ཞིག་རྣལ་འབྱོར་པ། །རྒྱུ་ཡི་དམ་བཅའ་མ་དྲན་པར། །ཡང་སྲིད་མི་འདོད་མ་ཟེར་དང་།།
ཉེས་ཀུན་སྐྱེ་མེད་ཀྱིས་འདག་པ་ལ། །ནད་གདོན་མ་སོལ་མ་ཟེར་དང་། །རྟེན་འབྲེལ་གྱི་ཆེ་བ་མ་མཐོང་?



22ཞལ་གདམས་དང་མགུར་གླུ་གཅེས་བཏུས།
བར། །རྒྱུ་འབྲས་ཁྱད་དུ་མ་གསོད་དང་། །ཚོགས་གཉིས་ཤིང་རྟའི་འཁོར་ལོ་ལ། །ཕྱོགས་རེ་མ་ཞེན་རྣལ་
འབྱོར་པ། །དུག་གསུམ་སྐུ་གསུམ་རང་ཆས་ལ། །སྐྱོན་དུ་མ་ལྟ་རྣལ་འབྱོར་པ། །གསང་སྔགས་བསྒྱུར་བའི་
ལམ་པ་ལ། །སྤང་གཉེན་དུ་མ་བྱེད་རྣལ་འབྱོར་པ། །སྡེ་སྣོད་གསུམ་ལམ་གྱི་རིམ་པ་ལ། །ཕྱོགས་རེ་ལ་མ་
ཞེན་རྣལ་འབྱོར་པ། །ཆོས་ཀྱིས་རང་རྒྱུད་འདུལ་བ་ལ། །ཡང་བཟོ་མ་བྱེད་རྣལ་འབྱོར་པ། །མིག་ཅན་གྱིས་
ལོང་ཁྲིད་བྱེད་པ་ལ། །ལོང་བས་ལོང་བ་མ་འཁྲིད་དང༌། །གཏན་གྱི་བསོད་ནམས་བྱེད་དུས་སུ། །འདོད་
པའི་ཁོལ་པོ་མ་བྱེད་དང་། །གཡེང་བ་བདུད་ཀྱི་མགོ་སྐོར་ཡིན། །དབེན་པ་བསྟེན་ཅིག་རྣལ་འབྱོར་པ།།
གྲོགས་བཟང་བརྟེན་པའི་འཁར་བ་ཡིན། །གྲོགས་ངན་སྤོངས་ཤིག་རྣལ་འབྱོར་པ། །གྲུ་གཅིག་ཏུ་ཞུགས་
པའི་སྤུན་རྣམས་ལ། །བརྩེ་གདུང་མ་བྲལ་རྣལ་འབྱོར་པ། །གྲོས་འདེབས་རང་ལས་མེད་པ་ལ། །རང་ལ་
རང་ཕྱེ་མ་གཏོང་དང་། །ཆོས་ཉོན་མོངས་ཀྱི་གཉེན་པོ་ཡིན་པ་ལ། །ང་རྒྱལ་མ་བྱེད་རྣལ་འབྱོར་པ། །བླ་མའི་
གདམས་ངག་བདུད་རྩི་ཡིན། །སྨན་གཞན་ནས་མ་ཚོལ་རྣལ་འབྱོར་པ། །སངས་རྒྱས་བསྟན་པ་རིན་ཆེན་ལ།།
གཅེས་སྤྲས་མཛོད་ཅིག་རྣལ་འབྱོར་པ། །ཆོས་སེམས་དང་འདྲེས་པ་ཞིག་འཚལ་ལགས་པས། །རྟགས་ཙམ་
མ་འཛིན་རྣལ་འབྱོར་པ། །འུབས་ཀྱིས་ཧྲིལ་གྱིས་དྲིལ་ལགས་ན། །ཆོས་ཆོས་བཞིན་མཛོད་ཅིག་རྣལ་འབྱོར་
པ། །འདི་གཞན་ལ་བཟླས་པ་མ་ལགས་ཏེ། །རང་ལ་བརྗེད་བསྐུལ་བྱས་པ་ལགས། །ལམ་འདིར་ཞུགས་ནས་
རང་གཞན་ཀུན། །ཆོས་རྗེའི་གོ་འཕང་ཐོབ་པར་ཤོག། །།



23ཞལ་གདམས་བསླབ་བྱའི་སྐབས།
༩
སྒྲུབ་པ་ཉམས་སུ་ལེན་ཚུལ།
རྗེ་བཙུན་གྲགས་པ་རྒྱལ་མཚན། (༡༡༤ ༧ཡ་༡༢༡༦)
༄༅༅། །ན་མོ་རཏྣ་གུ་རུ་ཝེ། དལ་འབྱོར་འཛོམ་པའི་སྐལ་བ་ཅན། །སྐྱེ་འཆིས་འཇིགས་པའི་དད་པ་ཅན།།
གསུང་ས་བཞིན་བསྒྲུབ་པའི་མོས་གུས་ཅན། །བུ་ཤེས་གསལ་འདི་བཞིན་སེམས་ལ་ཞོག།
༡ སྒྲུབ་པ་ཉམས་སུ་ལེན་པ་ལ། །སྙིང་རུས་སྤྱད་པ་ཆེ་བ་དང་།།
ཞེན་ལོག་རི་ལ་སྡོད་ཚུགས་དང༌། །ཚེ་འདི་བློ་ཡིས་ཐོང་ཀྱང་འཚལ།།
༢ ཡོན་ཏན་རྒྱུད་ལ་སླེ་བ་ལ། །སྡོམ་གསུམ་དམ་ཚིག་གཙང་བ་དང་།།
ང་རྒྱལ་རློམ་སེམས་ཆུང་བ་དང་། །ཐམས་ཅད་སྤྱི་བོར་ཁུར་ཡང་འཚལ།།
༣ རྗེ་ཡི་བྱིན་རླབས་འཇུག་པ་ལ། །སངས་རྒྱས་དངོས་ཀྱི་འདུ་ཤེས་དང༌།།
རྣམ་ཐར་ལག་ཏུ་ལེན་པ་དང༌། །རྒྱུན་པར་གསོལ་བ་འདེབས་ཀྱང་འཚལ།།
༤ ལྟ་བ་གོ་ཡུལ་མ་སོང་ལ། །སྣང་བ་སེམས་སུ་ཐག་ཆོད་དང་།།
འཁོར་འདས་སྤང་བླང་མེད་པ་དང་། །མཁན་པོ་དབྱིངས་སུ་དག་ཀྱང་འཚལ།།
༥ སྒོམ་པ་སེམས་འཛིན་མ་ལས་ལ། །བདེ་གསལ་ཞེན་པ་བྲལ་བ་དང༌།།
རྩ་ཆད་རང་ས་ཟིན་པ་དང༌། །སྨྲ་བསམ་ཡུལ་ལས་འདས་ཀྱང་འཚལ།།
སྤྱོད་པ་བླང་དོར་མ་ཤོལ་ལ། །གཉིས་འཛིན་རང་སར་གྲོལ་བ་དང་།།
ཆོས་བརྒྱད་མགོ་བོ་སྙོམས་པ་དང་། །བཟང་རྟོགས་གཉེན་པོ་བྲལ་ཡང་འཚལ།།
འབྲས་བུ་ཕྱི་དུས་མི་རེ་ལ། །རྟོགས་པ་མངོན་དུ་གྱུར་པ་དང་།།
མཉམ་རྗེས་གཉིས་པོ་འདྲེས་པ་དང་། །བསྒྲུབ་པའི་ཞེ་འདོད་ཟད་ཀྱང་འཚལ།།
༨ འགྲོ་བ་གཞན་དོན་བྱེད་པ་ལ། །སྨོན་ལམ་འཕེན་པ་ཟད་པ་དང་།།
རྒྱུ་རྐྱེན་རྟེན་འབྲེལ་ཤར་བ་དང༌། །དམིགས་མེད་ཐུགས་རྗེ་དབྱངས་ཀྱང་འཚལ།།
འཚལ་བ་བརྒྱད་ཀྱི་དབྱངས་ཆུང་འདི། །ཤེས་རབ་གསལ་ལ་བླངས་པ་ལགས།།
འདི་བཞིན་དོན་དང་ལྡན་པར་མཛོད། །མི་ལྡན་བར་དུ་བསྒོམ་སྲན་བསྐྱེད། །སམཱ་པ་མི་ཐི།། །།༦



24ཞལ་གདམས་དང་མགུར་གླུ་གཅེས་བཏུས།
༡༠
རང་ལ་གྲོས་འདེབས་ཀྱི་ཚུལ་དུ་བྲིས་པའི་བསླབ་བྱ།
ས་སྐྱ་པཎྜི་ཏ་ཀུན་དགའ་རྒྱལ་མཚན། (༡༡༨༢-༡༢༥༡)
༈ ཨོཾ་སྭཱ་སྟི། ཡོན་ཏན་རིན་ཆེན་དཔལ་གྱིས་ལྷམ་མེ་བ། །ལྷ་དང་བཅས་པའི་འགྲོ་བ་ཀུན་གྱི་
སྐྱབས། །དྲན་པ་ཙམ་གྱིས་གདུང་བ་ཀུན་སེལ་བ། །མཚུངས་མེད་དཀོན་མཆོག་གསུམ་ལ་ཕྱག་འཚལ་ལོ།།
བག་ཆགས་བརྟན་གྱུར་ཀུན་གཞིའི་ས་གཞི་ལ། །ལས་ཀྱི་ས་བོན་སྣ་ཚོགས་བཏབ་པ་ལས། །སྣང་བ་སྒྱུ་མའི་
ལོ་ཏོག་གང་ཡང་སྐྱེས། །འཁྲུལ་སྣང་དབྱིངས་སུ་ཡལ་བར་བྱིན་གྱིས་རློབས།།
འཇིག་རྟེན་ཟང་ཟིང་སྣང་བ་རྨི་ལམ་འདྲ། །བདེན་པ་མེད་ཀྱང་བདེ་སྡུག་དུ་མའི་རྒྱུ། །གང་ཤར་
གཏད་མེད་རྗེས་སུ་མི་འབྲང་བར། །ཞེན་པ་ནང་ནས་སྤོངས་ཤིག་ལོ་ཙཱ་བ། །འཁོར་བའི་ཆོས་ལ་སྙིང་པོ་མ་
མཐོང་ཞིང་། །བྱ་བྱེད་ཟིན་མེད་བྲེལ་བའི་ལུ་གུ་བརྒྱུད། །འབད་པ་བྱས་ཀྱང་མགུ་བར་མི་ནུས་པས། །མི་
དང་མཐུན་འཇུག་སྤོངས་ཤིག་ལོ་ཙཱ་བ། །གོ་འཕང་མཐོ་ན་ང་རྒྱལ་ལྷག་པར་འཕེལ། །དམའ་བར་གྱུར་ན་
ཀུན་གྱིས་སྨད་པའི་གནས། །བར་མ་ཙམ་ཡང་ཕྲག་དོག་སྐྱེ་བའི་རྒྱུ། །བྱས་པའི་སྙིང་པོ་སོམས་དང་ལོ་ཙཱ་བ།།།
དྲང་པོར་སྤྱད་ན་ཕལ་ཆེར་དགྲ་རུ་ལྡང་། །ཡོན་པོར་སྤྱད་ན་སེམས་ལ་རྣམ་སྨིན་ལྕི། །སྣ་ཚོགས་སྤྱད་ན་གཏད་
སོ་མེད་པར་བལྟ། །བྱས་པའི་འབྲས་བུ་སོམས་དང་ལོ་ཙཱ་བ། །མང་དུ་སྨྲས་ན་ཅོལ་ཆུང་འཛེམ་མེད་པོ། །ཅི་
ཡང་མ་སྨྲས་ནག་པོ་གཏི་མུག་ཅན། །སྤེལ་མར་སྤྱད་ན་མ་ཚོར་ཐོ་ཅོ་ཅན། །སྨྲས་པའི་སྙིང་པོ་སོམས་དང་ལོ་
ཙཱ་བ། །ཀུན་དང་བསྟུན་ན་མ་རྟོགས་སྙིང་པོ་ཅན། །འདྲིས་མེད་སྤྱད་ན་ཐོས་མེད་ང་རྒྱལ་ཅན། །འདྲེས་པར་
སྤྱད་ན་ཁམས་འདུས་ལངས་པར་བརྩི། །སྤྱོད་པའི་སྐབས་དོན་སོམས་དང་ལོ་ཙཱ་བ། །གོས་བཟང་གྱོན་ན་
སློབ་མ་འདུ་བར་གླེང་། །ཧྲལ་ཧྲུལ་གྱོན་ན་ཧ་སྨད་ཁྲེལ་བར་མཐོང་། །སྣ་ཚོགས་སྦྱར་ན་དེ་ལས་བློ་བརྗོད་
མང་། །བྱས་པའི་གནས་ལུགས་སོམས་དང་ལོ་ཙཱ་བ། །སྙན་པར་སྨྲས་ན་མི་ཆོས་ཁ་གསག་ཅན། །ཚིག་རྩུབ་
སྨྲས་ན་དགྲ་བོ་སྤྲིན་བཞིན་འདུ། །ཁ་རོག་བསྡད་ན་ངོ་ནག་སྲ་མི་ཕིགས། །ཚིག་གི་འབྲས་བུ་ལྟོས་དང་ལོ་
ཙཱ་བ། །གཅིག་པུར་བསྡད་ན་གཞན་དོན་སྤང་བར་འདོད། །སློབ་འཁོར་མང་ན་འདུ་འཛིས་ཁྱེར་བར་སེམས།།
ཀུན་ཏུ་བསྐོར་ན་དྲན་པོ་དུང་རྐང་ལོ། །འདུལ་བྱས་ཆོས་ལ་ལྟོས་དང་ལོ་ཙཱ་བ། །དབེན་པར་བསྡད་ན་མཇལ་
འཕྲད་དགོས་པསགཡེངས། །གཡེང་བ་བྱསན་བསམ་གཏན་སྤང་བར་སྐད། །སྣ་ཚོགས་སྤྱད་ན་བློ་སྣ་མང་བར་



25ཞལ་གདམས་བསླབ་བྱའི་སྐབས།
སློང་། །འཁོར་བའི་རང་བཞིན་སོམས་དང་ལོ་ཙཱ་བ། །ལེགས་པར་བཤད་ན་དོན་དུ་གཉེར་བ་མེད། །མཉམ་
བཞག་བསྒོམས་ན་འདོད་ཆོས་གཉེར་བ་མང་། །དེ་དོན་བསྒོམས་ཀྱང་སེམས་ལ་གཞོག་ལ་ཟུང་། །དོན་དུ་
གང་འགྱུར་སོམས་དང་ལོ་ཙཱ་བ། །མ་བཅོས་འཁོར་གཡོག་སྤྱོད་ངན་ཅི་ཡང་བྱེད། །ཡང་ཡང་གྲོས་འདེབས་
བྱས་ན་དགྲ་བཞིན་བལྟ། །འབྱོར་མེད་བསྐྱངས་པའི་དྲིན་ལན་ངན་གྱིས་འཇལ། །འཁོར་གྱི་སྙིང་པོ་སོམས་
དང་ལོ་ཙཱ་བ། །ཀུན་ལ་ཅིག་ཅར་ཕན་པའི་ནུས་པ་མེད། །འགའ་ཞིག་བསྐྱངས་ན་ལ་ལ་དགྲ་རུ་ལྡང་།།
བཏང་སྙོམས་བཞག་ན་འཁང་ར་འབའ་ཞིག་བྱེད། །སྙིགས་མའི་འཁོར་གྱིས་ཅི་བྱེད་ལོ་ཙཱ་བ། །བྱས་པ་མེད་
པའི་ཡུས་ཀྱིས་ཁོག་པ་བཀང་། །རང་དོན་མི་འགྲུབ་ཅི་ཡང་འགྲུབ་དུས་མེད། །ཆོས་ལ་སྦྱར་ཡང་གནོད་པའི་
ལས་སུ་མཐོང་། །མི་དང་འགྲོགས་པས་ཅི་བྱ་ལོ་ཙཱ་བ། །དྲང་པོ་ཟང་ཐལ་བྱས་ན་འཁོན་པའི་རྒྱུ། །སྣ་ཚོགས་
ཐབས་མཁས་བྱས་ན་གཡོ་སྒྱུར་གོ །སེམས་ལ་གཏད་མེད་བྱས་ཀྱང་མི་མི་མགུ །འདུ་འཛིས་སྐྱོ་བ་མེད་དམ་
ལོ་ཙཱ་བ། །འབྲེལ་བའི་ཞེན་པ་མ་སྤངས་རྟག་ཏུ་སྡུག །འཁྲི་བ་བཅད་ན་སྙིང་རྗེ་མེད་པར་སྨྲ། །གང་ལ་
བསམས་ཀྱང་བསྙད་མེད་མི་རྙེད་བཞིན། །ཧ་ཅང་བློ་སྣ་རིངས་སོ་ལོ་ཙཱ་བ། །རྣམ་པ་རེ་རེ་བསྐྱངས་ན་
ཕྱོགས་ཞེན་ཅན། །མང་དུ་བསྐྱངས་ན་དམ་ཚིག་ཉམས་པ་སྐད། །དགག་སྒྲུབ་བྱས་ན་ཕྱི་ནང་དགྲ་བོས་
ཁེངས། །དུས་ངན་མི་ཆོས་མ་བྱེད་ལོ་ཙཱ་བ། །འདུ་འཚོགས་མང་ན་གཡེངས་བས་འཁྱེར་རོ་ལོ། །འདུ་ཚོགས་
མེད་ན་ཟས་ལམ་བཅད་པ་སྐད། །གང་ལྟར་བྱས་ཀྱང་སྒྲོ་འདོགས་སྐུར་བའི་རྒྱུ། །དུས་ངན་འབད་པས་ཅི་
བྱེད་ལོ་ཙཱ་བ། །ལོངས་སྤྱོད་སྤངས་ན་བཞི་མདོའི་རྩྭ་བཞིན་དོར། །ལོངས་སྤྱོད་བཟུང་ན་གསོག་འཇོག་ཆེ་
ཞེས་སྨྲ། །རན་པར་སྨྲས་ན་མི་ཆོས་ཅན་དུ་བརྩི། །འཇིག་རྟེན་སྙིང་པོ་སོམས་དང་ལོ་ཙཱ་བ། །ཡེངས་མེད་
ལྷུག་པར་བྱིན་ན་རྙིང་པར་སྐད། །ཅི་ཡང་མ་བྱིན་འབྲེལ་ཐག་ཆད་དོ་ལོ། །འཚམ་པར་སྨྲས་ན་ཆོས་བརྒྱད་
གོས་པར་སྨྲ། །དོན་མེད་འབད་པས་ཅི་བྱེད་ལོ་ཙཱ་བ། །དཔོན་སློབ་ཡོན་མཆོད་གཉེན་དང་གཡོག་འཁོར་
སོགས། །འབྲེལ་པ་མང་པོའི་རྒྱུ་མཚན་འཆིང་བའི་རྒྱུ། །གཅིག་ལ་གཅིག་བརྟེན་སྡུག་བསྔལ་རྒྱུན་མི་འཆད།།
འཁོར་བའི་གནས་ལུགས་ལྟོས་དང་ལོ་ཙཱ་བ།།
དེ་ལྟར་སྙིང་པོ་མེད་པའི་འཁོར་བའི་ཆོས། །བསྒྲུབ་པར་དཀའ་ལ་འཇིག་པར་སླ་བ་ཅན། །འབད་
ཀྱང་ཟིན་མེད་འཁྲུལ་བའི་ཡོ་ལང་གིས། །འཆི་ཚེ་ཅི་བྱེད་སོམས་དང་ལོ་ཙཱ་བ། །བདག་ཉིད་གཅིག་པུ་འཆི་
བའི་ལམ་དུ་ཞུགས། །གཉེན་འབྲེལ་སྡུག་པས་མལ་གྱི་མཐའ་མར་བསྐོར། །ནད་གཅོད་སྡུག་བསྔལ་བསམ་
ལས་འདས་པ་ན། །ཆོས་ལས་གཞན་གྱི་མི་ཕན་ལོ་ཙཱ་བ། །འབྱུང་བཞི་འདུས་པའི་ལུས་ཀྱི་དཀྱིལ་འཁོར་གྱི།།
ས་རླུང་ཆུ་ལ་ཐིམ་པས་ལྡང་མི་ནུས། །དུ་བས་འཚུབ་པའི་སྣང་བ་འཆར་བ་ན། །ཆོས་ལས་གཞན་པའི་མགོན་



26ཞལ་གདམས་དང་མགུར་གླུ་གཅེས་བཏུས།
མེད་ལོ་ཙཱ་བ། །འཆི་དུས་ཆུ་རླུང་ནུས་པ་མེ་ལ་ཐིམ། །ཁ་སྣ་སྐམ་ཞིང་སོ་གཙིགས་ལྕེ་ཡང་འཁུམ། །འཇིགས་
རུང་ཆུ་བོས་ཁྱེར་བའི་རྣམ་པ་འཆར། །ཆོས་མིན་ཅིས་ཀྱང་མི་ཕན་ལོ་ཙཱ་བ། །གང་ཚེ་མེ་རླུང་ནུས་པ་རླུང་ལ་
ཐིམ། །ལུས་ཀྱི་དྲོད་ཡལ་མེ་ལྕེ་འཁོར་བ་ཡིས། །འཇིགས་སྣང་བཟོད་ཐབས་མེད་པ་འཆར་བ་ན། །ཆོས་མིན་
ཅིས་ཕན་སོམས་དང་ལོ་ཙཱ་བ། །དེ་བཞིན་རླུང་གི་ནུས་པ་ནམ་མཁར་ཡལ། །དབུགས་རྒྱུ་ཆད་ཀྱང་རླུང་
འཚུབས་ཆེན་པོ་ཡིས། །དབང་མེད་ཀུན་ཏུ་བདས་པར་སྣང་བ་ན། །ཆོས་ལས་གཞན་པའི་སྐྱབས་མེད་ལོ་ཙཱ་
བ། །འཇིག་རྟེན་འདི་ཡི་སྣང་བ་དབང་མེད་ནུབ། །ཕ་རོལ་འཇིགས་རུང་གཤིན་རྗེའི་སྣང་བ་འཆར། །ཅི་
བྱེད་གཏོལ་མེད་ཉམ་ཐག་གྱུར་པ་ན། །ཆོས་ལས་གཞན་པའི་དཔུང་མེད་ལོ་ཙཱ་བ། །མལ་གྱི་མཐའ་ན་འཆི་
བ་བརྩམ་པ་ན། །དབུགས་ཀྱིས་ལུས་ཀུན་ཁྱབ་པའི་ནུས་པ་མེད། །ལྐོག་མའི་ནང་དུ་ངར་ངར་སྒྲ་འབྱིན་ཚེ།།
ཆོས་ལས་གཞན་གྱིས་མི་ཕན་ལོ་ཙཱ་བ། །ནང་གི་གནད་གཅོད་སྡུག་བསྔལ་བསམ་ལས་འདས། །མིག་
གཉིས་གྱེན་ལ་ལྡོག་ཅིང་དབུགས་ཀྱང་སྡུད། །བར་དོའི་འཇིགས་སྣང་ཅི་ཡང་འཆར་བ་ལ། །ཆོས་ལས་
གཞན་གྱི་མི་ཕན་ལོ་ཙཱ་བ། །ཡུན་རིང་གནས་ཀྱང་སྡིག་པའི་ལས་ལ་ཤོར། །མི་ལུས་ཐོབ་ཀྱང་ཕྱི་མའི་ལས་
མ་གྲུབ། །འཆི་དུས་རང་རེ་གཅིག་པུར་འགྲོ་དགོས་པས། །མི་རྟག་རྒྱུད་ལ་སོམས་ཤིག་ལོ་ཙཱ་བ། །རང་ཡུལ་
སྤངས་ནས་མི་ཚེ་བྱེས་སུ་ཕྱིད། །གང་ལའང་སྙད་ཚོལ་སུ་ལའང་ཟ་འདོད་བྱེད། །དཔོན་མེད་གཡོག་མེད་
སྡིག་པའི་ཡོ་ལང་སྤྱོད། །འདི་འདྲའི་གནས་ལུགས་ལྟོས་དང་ལོ་ཙཱ་བ། །ཚེ་འདིའི་འཁོར་གཡོག་ལོངས་སྤྱོད་
ཕུན་ཚོགས་ཀྱང་། །འཆི་བའི་དུས་སུ་རྗེས་འབྲང་གཅིག་ཀྱང་མེད། །གྲུང་པོར་འདོད་པ་ཕ་རོལ་ལངས་པའི་
ཚེ། །ཆོས་ལས་གཞན་པའི་གྲོགས་མེད་ལོ་ཙཱ་བ།།
སྤྱོད་པ་སྣ་ཚོགས་ཤིན་ཏུ་སུན་ཡང་ཕྱུང་། །སྤྱོད་ངན་དགེ་མེད་སྡིག་དང་སྡུག་བསྔལ་སྤྱོད། །ལེགས་
པར་བརྟགས་ན་ཡང་ཡང་མཆི་མ་འཁྲུངས། །འཁོར་བའི་ཡིད་འབྱུང་སོམས་དང་ལོ་ཙཱ་བ། །གཤིས་ངན་མང་
པོས་ཆགས་སྡང་གཙོ་བོར་སྒྲུབ། །ཐོས་བསམ་བསྒོམ་པས་ཆགས་སྡང་ཞར་ལ་རྩོམ། །དེ་ཡང་བློ་འདོད་ཙམ་
དུ་ཤོར་བ་མང་། །བསྟན་པའི་གནས་ལུགས་སོམས་དང་ལོ་ཙཱ་བ། །འོན་ཀྱང་བླ་མ་དམ་པས་རྗེས་སུ་བཟུང་།།
ཟབ་མོའི་དོན་ལས་མོས་པ་གཏིང་ནས་སྐྱེས། །སྒོ་གསུམ་དལ་བར་སྡོད་པ་ཤིན་ཏུ་ཕོངས། །གཅིག་པུར་ཆོས་
ལ་དྲིལ་ཅིག་ལོ་ཙཱ་བ། །མང་དུ་ཐོས་པས་ཆོས་ཀྱི་སྤྱི་རྣམས་གོ །ཞིབ་ཏུ་བསམས་པས་བྱེ་བྲག་རྣམ་དབྱེ་ཕྱེད།།
ཏིང་འཛིན་བསྒོམས་པས་སེམས་ལ་རྟོགས་པ་འཆར། །རིམ་གཉིས་ཉམས་སུ་ལོང་དང་ལོ་ཙཱ་བ། །དལ་
འབྱོར་སྐྱོན་མེད་ཐོབ་པར་རེས་འགའ་སྟེ། །ལང་ཚོའི་དཔལ་ཡང་སྟོན་ཀའི་སྤྲིན་ལྟར་གཡོ། །གཡེང་བའི་
ཐབས་ལ་མི་ཚེ་ཟད་པ་ཕོངས། །ཡང་ཡང་སེམས་ལ་སྤྲོས་དང་ལོ་ཙཱ་བ། །ཀུན་རྫོབ་སྣང་བ་རྨི་ལམ་སྒྱུ་མ་འདྲ།།



27ཞལ་གདམས་བསླབ་བྱའི་སྐབས།
གང་ཤར་སྟོང་པའི་སེམས་ཀྱི་ཁྱེར་སོ་ཡིན། །བཅོས་མེད་ཕྱག་རྒྱ་ཆེན་པོའི་གནས་ལུགས་ལྟོས། །སེམས་ཀྱི་
དྲན་འཛིན་གཅེས་སོ་ལོ་ཙཱ་བ།།
ཚུལ་འདི་པཎ་ཆེན་ས་སྐྱའི་ནང་ཚན་དུ། །དབྱར་བཞུགས་བྱས་ཚེ་སེམས་ལ་ཤར་བའི་གཏམ།།
རང་ལ་གྲོས་འདེབས་ཚུལ་དུ་བྲིས་པ་ཡིན། །འགལ་འཁྲུལ་མཆིས་ན་མཁས་ལ་བཟོད་པར་གསོལ། །དགེ་
བས་བདག་དང་སེམས་ཅན་མ་ལུས་པ། །ཅི་བྱེད་ཆོས་ཀྱི་ལམ་དུ་འགྱུར་བ་དང་། །གང་ཤར་བདེ་བ་ཆེན་
པོར་རྟོགས་པ་ཡི། །ཀུན་མཁྱེན་རྒྱལ་བའི་གོ་འཕང་ཐོབ་གྱུར་ཅིག །ཅེས་ཀུན་དགའ་རྒྱལ་མཚན་དཔལ་བཟང་པོས་ཤིང་
ཕོ་བྱི་བའི་ལོ་གྲོ་བཞིན་ཟླ་བའི་ཚེས་བརྒྱད་ལ་བྲིས། འདིས་ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག། །།



28ཞལ་གདམས་དང་མགུར་གླུ་གཅེས་བཏུས།
༡༡
བློ་སྦྱོང་ཨང་ཡིག་བདུན་ཅུ།
ཁ་རག་སྒོམ་ཆུང་དབང་ཕྱུག་བློ་གྲོས།(༡༡༨༦-༡༢༧༡)
1༄༅། །བླ་མ་རྣམས་ལ་ཕྱག་འཚལ་ལོ། །བཤེས་གཉེན་ནོར་བུ་རིན་ཆེན་དང༌། །ཡི་དམ་ལྷ་དང་དཀོན་
མཆོག་གསུམ། །གཙུག་གི་རྒྱན་དུ་བཞུགས་སོ་གསོལ། །གཙུག་གི་རྒྱན་དུ་བཞུགས་ནས་ཀྱང༌། །ཁྲེལ་མེད་
སེམས་ལ་གཟིགས་སུ་གསོལ།།
གཉེན་པོའི་སེམས་ཀྱིས་གྲོས་ཤིག་འདེབས། །ཡུན་དུ་ཕན་གྱི་ཉོན་ཅིག་ཨང་། །མཚང་ནས་བྲུས་
ཤིང་མ་བཏབ་ན། །གླེན་པ་ཁྱོད་ལ་གོ་བ་མེད། །བྱམས་པའི་གདམས་ངག་མ་ཉན་ན། །དམན་པའི་གནས་
སུ་ལྟུང་ངོ་ཨང་།༡།ཁྱོད་ཀྱི་ད་ལྟའི་སྡུག་བསྔལ་ཀུན། །སྔོན་ཚེ་ལས་ངན་སྤྱད་པས་ལན། །རང་གིས་ཉེས་ཀྱི་
སྡུག་བསྲན་བསྐྱེད། །གཞན་ལ་ཡུས་སུ་མ་ཆེ་ཨང་།༢།ད་ལྟའི་བདེ་དང་སྡུག་བསྔལ་ཀུན། །སྔ་མའི་ལས་ལ་
རག་ལས་པས། །ཁྱོད་ལ་གདམ་དུ་མི་བདོག་གི །གང་བྱུང་གྲགས་སུ་ཁྱེར་ཅིག་ཨང་། ༣།ཚེ་འདིའི་བདེ་བ་
ཡུད་ཙམ་སྟེ། །གཏན་གྱི་བདེ་བ་བྱུང་འདོད་ན། །ཚེ་འདིའི་སྡུག་བསྔལ་ཕྲ་མོ་ཀུན། །ཁྱོད་ཀྱིས་དང་དུ་ལོངས་
ཤིག་ཨང་།༤ །ད་ལྟའི་སྡུག་བསྔལ་ཕྲ་མོས་ཀྱང༌། །སྔར་བྱས་སྡུག་བསྔལ་ཟད་བྱས་ནས།།།ཕྱི་མའི་དུས་ན་
བདེ་འགྱུར་གྱི། །སྡུག་བསྔལ་དགའ་བར་སྒོམས་ཤིག་ཨང་།༦།རྐྱེན་ངན་དགེ་བའི་བཤེས་གཉེན་ཡིན། །བར་
ཆད་དགེ་སྦྱོར་བསྐུལ་མ་ཡིན། །སྡུག་བསྔལ་སྡིག་པའི་ཕྱགས་ཤིང་ཡིན། །ཡིད་དགའ་བྱུར་དུ་མ་ལྟ་ཨང་།
༧།སྙན་གྲགས་བདུད་ཀྱི་ཕྱེ་འཐོར་ཡིན། །བསྙེན་བཀུར་འཆིང་བའི་ཞགས་པ་ཡིན། །བསོད་ནམས་དགེ་
སྦྱོར་བར་ཆད་ཡིན། །དུག་ལ་སྨན་དུ་མ་བལྟ་ཨང་།ར།བློ་སྣའི་སྒྲོ་འདོགས་མ་ཆོད་ན། །ཅི་བྱས་སེམས་ལ་
བདེ་དུས་མེད། །སྒྲོ་འདོགས་ཆོད་པའི་མཁས་པ་ལ། །རྐྱེན་ངན་གྲོགས་སུ་འཆར་རོ་ཨང་།༩།རང་གི་སེམས་
ཀྱིས་མ་ཁྲེལ་ན། །མི་ཡི་འཕྱ་སྨོད་སྒྱུ་མ་ཡིན། །གཞན་གྱི་ཁ་ལ་མ་ཉན་པར། །རང་སེམས་དཔང་དུ་ཆུགས་
ཤིག་ཨང་།༡༠།ཆོས་མིན་ཆོས་ལྟར་བཅོས་པ་ཡི། །ཆོས་ལ་བརྟེན་པའི་གཡོ་སྒྱུ་ཡིས། །ཚེ་འདིའི་ཆེ་ཐབས་མ་
སྒྲུབ་པར། །འཇིག་རྟེན་བློ་ཡིས་ཐོངས་ཤིག་ཨང་།༡༡།ཚེ་འདིའི་སྙན་གྲགས་བསོད་ནམས་དང༌། །ཕྱི་མར་
ཕན་པའི་འཆི་ཆོས་གཉིས། །གར་གླགས་གར་ཁྱེར་མ་བྱེད་པར། །ངེས་པར་འཆི་ཆོས་གྱིས་ཤིག་ཨང་།༡༢།དད་
གུས་འཁོར་ལས་དཀོན་པ་མེད། །མི་ངན་དཔོན་ལས་སྡུག་པ་མེད། །བཟང་པོའི་དཔོན་ཆ་མ་འཛིན་པར།།
ངན་པའི་དམན་ཆ་ཟུངས་ཤིག་ཨང་།༡ ༣།ཁྱོད་ནི་འཇིག་རྟེན་ཁམས་ན་དམན། །རང་གི་སྐྱོན་ལ་མ་ཁྲེལ་



ཞལ་གདམས་བསླབ་བྱའི་སྐབས།29
བར། །བསོད་ནམས་ལྡན་པ་གཞན་དག་ལ། །ཕྲག་དོག་འགྲན་སེམས་འཁྲུལ་ལོ་ཨང་།༡༤ །སྣང་བ་ཡུལ་
གྱི་འདོད་ཡོན་ལ། །ཞེན་པ་གཏིང་ནས་མ་ལོག་པའི། །བཙུན་དུ་རེ་བའི་ཚུལ་འཆོས་ཀྱིས། །མི་ནག་བསླུ་རྡོ་
མ་བྱེད་ཨང་།༡༥།རྒྱལ་བས་གསུངས་པའི་མདོ་སྔགས་ཀྱི། །ངེས་ཤེས་བློ་ལ་མ་ཤར་བའི། །ཐ་སྙད་ཚིག་ལ་
ཞེན་པ་ཡིས། །མངོན་པའི་ང་རྒྱལ་མ་ཆེ་ཨང་།༡༦།ཐོག་མེད་དུས་ནས་གོམས་པ་ཡི། །ལོག་རྟོག་ཅིག་ཅར་མི་
སྤོངས་ཀྱི། །ཧ་ཅང་བཟང་པོ་མ་སྔ་བར། །བློ་སྐྱེད་རིམ་གྱིས་ཐོན་ཅིག་ཨང་།༡༧།འགྲན་སེམས་སློབ་གཉེར་
བྱས་པ་དང༌། །ལོ་འདོད་སྟོན་པ་བྱེད་པ་དང༌། །མཁས་འདོད་ང་རྒྱལ་སྨྲ་བ་གསུམ། །ཆོས་སུ་འགྲོ་འམ་
སོམས་ཤིག་ཨང་།༡༨།རང་གི་བློ་ལ་མ་ཤར་བར། །གཞན་ལ་བཤད་པས་ཕན་པ་མེད། །སླར་ལ་བདག་ལ་
ཞེ་ཁྲེལ་གྱི། །རྙེད་ཕྱིར་དམ་ཆོས་མ་འཚོང་ཨང་།༡༩།སྐྱོ་ཤས་གཏིང་ནས་མ་སྐྱེས་པའི། །ཆོས་བརྒྱད་ཞེ་ཕུགས་
བཞག་པ་ཡིས། །གཞན་ལ་སྐྱོ་ཚུལ་འཆོས་པ་ཡི། །ཨ་ཅང་སྡུག་སྐད་མ་ཆེ་ཨང་།༢༠།ཁ་དད་ཆེ་ལ་གཏིང་དད་
ཆུང་། །བྱ་འོ་སྙམ་ལ་བྱ་བློ་གང༌། །མཇུག་མ་སྔ་ལ་སྨིན་པ་བུལ། །རང་ལ་ཁྲེལ་བར་སྒོམས་ཤིག་ཨང་།
༢༡།མེ་ཡི་རང་བཞིན་ཚ་བ་ལྟར། །སེམས་ཅན་སྐྱོན་གྱི་རང་བཞིན་ཡིན། །གཞན་གྱི་སྐྱོན་ལ་མ་རྟོགས་པར།།
རང་སྐྱོན་རྟོགས་པ་སྤོངས་ཤིག་ཨང་།༢༢།ཐེག་ཆེན་སྟོན་པའི་བླ་མ་ཡི། །ཕྱི་རོལ་སྤྱོད་ལམ་མི་མཛེས་ཀྱང་།།
ནང་གི་ཐུགས་དགོངས་མི་ཤེས་པས། །བླ་མའི་སྐྱོན་ལ་མ་རྟོག་ཨང་། ༢༣།ཁྱོད་ཀྱི་སེམས་ལ་ཅི་མནོ་བ།།
རྒྱལ་བའི་ཐུགས་ལ་མ་སྒྲིབ་གསལ། །རང་གི་ཡི་དམ་ལྷ་ཁྲེལ་བའི། །བསམ་ངན་ཡིད་ལ་མ་རྒྱུ་ཨང་།༢༤།ལོང་
བའི་དྲུང་ན་མིག་ཅན་ལྟར། །སངས་རྒྱས་བྱང་ཆུབ་སེམས་དཔའ་དག །རྟག་ཏུ་སྒྲིབ་མེད་སྤྱན་གྱིས་གཟིགས།།
སྤྱོད་ངན་ཕག་ཏུ་མ་བྱེད་ཨང་། ༢༥།སོ་སོ་སྐྱེ་བོ་མགུ་དགའ་བས། །འདྲིས་ནས་ཡོན་ཏན་མི་མཐོང་ཞིང་། །སྐྱོན་
མཐོང་ནས་ནི་སྨོད་འགྱུར་གྱི། །གཅིག་པུར་ཉམས་སུ་ལོངས་ཤིག་ཨང་།༢༦།ཚེ་འདིའི་ཕ་མ་བུ་ཚ་དང་། །ཉེ་
གཞི་རྩ་ལག་ཐམས་ཅད་ཀུན། །འགྲོན་པོ་གནས་མཐུན་འཛོམ་འགྱེད་ལྟར། །འབྲེལ་མེད་ཡིད་ལ་གྱིས་
ཤིག་ཨང་།༢༧།ལག་སྟོང་སྒྲེན་མོར་འགྲོ་ཙ་ན། །དབུལ་ཡང་ལྷག་མ་བསྡུས་པ་ལ། །སྡིག་སྤོང་ལོངས་སྤྱོད་མ་
གསོག་པར། །བློ་ཕུག་སྤྲང་ལ་གཏོད་ཅིག་ཨང་།༢༨།བདག་གིས་བརྩིགས་པའི་མཁར་སྤེ་རུ། །གཏན་དུ་སྡོད་
དབང་མི་བདོག་གི།དོན་མེད་མཁར་ལས་མ་བྱེད་པར། །རི་ཁྲོད་དགོན་པ་འགྲིམས་ཤིག་ཨང་།༢༩།མཐའ་
མེད་ཁྱིམ་ཐབས་བྱས་པ་ན། །དགོས་མེད་བུ་ཚ་བྱུང་ནས་ནི། །ཁྲོལ་མེད་སྤྲང་པོ་བྱ་དགོས་ཀྱི། །གྲོས་ཉེས་
ཆུང་མ་མ་ལེན་ཨང་། ༣༠།ཞེན་ཆགས་བྲལ་བའི་དམ་པ་ལ། །ལས་ཀྱི་ཕྱག་རྒྱས་དགོས་པ་མེད། །ཞེན་
ཆགས་སེམམས་དང་འདྲེས་པ་ཡི། །ཕྱག་རྒྱས་ངན་འགྲོར་འཁྲིད་དོ་ཨང་།༣༡།ཆོས་མིན་སྤྱོད་པ་འབྱུང་བའི་
རྒྱུ། །འོག་མའི་ངན་དཔེ་མ་བལྟ་བར། །དམན་པ་སྙིང་རྗེའི་གནས་སུ་སྒོམས། །གྲུབ་ཐོབ་རྗེས་སུ་སྙེགས་ཤིག་2



30ཞལ་གདམས་དང་མགུར་གླུ་གཅེས་བཏུས།
ཨང་། ༣ ༢།སྡིག་པའི་གྲོགས་པོ་ཐབས་ཀྱིས་སྤོངས། །མཁས་བཙུན་ཡོན་ཏན་ལྡན་པ་དང་། །འཇིག་རྟེན་བློ་
ཡིས་བཏང་བ་ཡི། །བཤེས་གཉེན་དམ་པ་བརྟེན་ཅིག་ཨང་། ༣༣།བསམ་འཕེལ་ཡིད་བཞིན་རིན་ཆེན་ལྟར།།
བྱིན་རླབས་རང་སེམས་གུས་ལས་འབྱུང་། །ལྷ་དང་བླ་མ་དཀོན་མཆོག་ལ། །མོས་གུས་དྲག་པོ་གྱིས་ཤིག་
ཨང་། ༣༤།བདག་ལ་མ་ནོར་ལམ་སྟོན་པའི། །ས་མཁན་དགེ་བའི་བཤེས་གཉེན་གྱིས། །རྗེས་སུ་བསྟན་པའི་
གདམས་ངག་ལ། །སྒྲུབ་པ་སྙིང་པོ་གྱིས་ཤིག་ཨང་། ༣༥།རྒྱལ་བས་གསུངས་པའི་སྡེ་སྣོད་ལ། །བློ་གྲོས་ལེགས་
པར་སྦྱངས་པ་ཡིས། །མི་ཤེས་ཐེ་ཚོམ་དང་བྲལ་བ། །གཞོན་པའི་དུས་ན་སློབས་ཤིག་ཨང་།༣༦།བཤེས་གཉེན་
དམ་པས་མ་ཟིན་ན། །སྣོད་ངན་ཞབས་ནས་ཟགས་པ་ལྟར། །ཟག་བཅས་ཤེས་པ་བརྗེད་ངེས་པས། །ཐོས་
པ་བསམ་པས་སྐྱོངས་ཤིག་ཨང་། ༣༧།དལ་འབྱོར་མི་ལུས་ཐོབ་པའི་རྒྱུ། །ཚུལ་ཁྲིམས་བསླབ་པ་རིན་པོ་ཆེ།།རྒྱུ
རང་གི་རྒྱུད་ལ་ཐུབ་ཚོད་ཀྱིས། །དྲི་མེད་གཙང་མ་སྲུངས་ཤིག་ཨང་།༣ ༨།ཤེས་པ་འཕྲོ་ལ་ལུས་ལ་གནོད།།
མཁས་བཙུན་རྣམས་ཀྱིས་སྨད་པའི་གནས། །ཉེས་པ་ཐམས་ཅད་འབྱུང་བའི་རྒྱུ། །ཆང་དང་བུད་མེད་སྤོངས་
ཤིག་ཨང་།༣༩།སྐྱེ་བ་དམན་པའི་བུད་མེད་ཀྱིས། །འཁོར་ལ་ཕན་སེམས་ཆེ་བ་ན། །སྙིང་རྗེར་བརྫུས་པའི་
ཆགས་སེམས་ཀྱིས། །ཆོས་ཀྱི་བར་ཆད་བྱེད་དོ་ཨང་།༤༠།བདག་ལ་སྡུག་བསྔལ་སྐྱེད་བྱེད་པའི། །ཉོན་
མོངས་དགྲ་བོ་འཇོམས་པ་ལ། །འཇིག་དང་ཞུམ་པར་མ་བྱེད་པར། །མངོན་པའི་ང་རྒྱལ་བསྐྱེད་ཅིག་ཨང་།
༤༡།ཁོང་ནད་སེལ་བའི་གཏར་སྲེག་ལྟར། །ངན་སོང་སྡུག་བསྔལ་སེལ་བའི་ཐབས། །ཆོས་ཀྱི་དཀའ་ཐུབ་
དྲག་པོ་ལ། །མི་བཟོད་འཇིགས་པར་མ་བྱེད་ཨང་།༤ ༢།ད་ལྟའི་སྡུག་བསྔལ་འདི་འདྲ་ཡང་། །བདག་གིས་
བཟོད་པར་མི་ནུས་ན། །ངན་སོང་གསུམ་གྱི་སྡུག་བསྔལ་ལ། །བཟོད་དུ་རེ་བ་འཁྲུལ་ལོ་ཨང་།༤ ༣།བདག་
གི་སྤྱོད་པ་འདི་འདྲ་ཡིས། །མི་ལུས་རིན་ཆེན་མ་ཐོབ་ན། །སངས་རྒྱས་ཐོབ་ཏུ་རེ་བ་ཡི། །ལྟ་བ་མཐོ་བ་འཁྲུལ་
ལོ་ཨང་།༤ ༤ །དལ་འབྱོར་མི་ལུས་རིན་པོ་ཆེ། །རྙེད་པར་དཀའ་བ་ཐོབ་པ་ལ། །ཐོབ་པ་ཡལ་བར་མི་གཏོང་
བར། །གཏན་གྱི་སོ་ནམ་གྱིས་ཤིག་ཨང་།༤༥།གཞན་གྱིས་སྤྱད་པའི་དགེ་བ་ལ། །རྗེས་སུ་དགའ་བ་བསྒོམ་
བྱ་ཞིང་། །བྱ་མིན་ལས་ལ་འཇུག་འདོད་ན། །ལུས་ངག་གཡོ་བ་སྡོམས་ཤིག་ཨང་།༤༦།བདག་གཞན་གཉིས་
ཀྱི་བར་ཆད་སེལ། །ཐུན་མོང་མཆོག་གི་དངོས་གྲུབ་འབྱུང་། །ཡི་དམ་ལྷ་ཡི་བཟླས་སྒོམ་ལ། །ཐེ་ཚོམ་མེད་
པར་འབུངས་ཤིག་ཨང་།༤ ༧།སེམས་ཀྱི་གླང་པོ་མྱོས་པ་འདི། །དམན་པའི་ཡུལ་ལས་དྲངས་པ་ན། །ཉོན་
མོངས་རླུང་འཚུབ་ལྡང་འགྱུར་གྱི། །དྲན་པའི་ཐག་པས་བཟུང་ཞིག་ཨང་།༤ ༨།ཐོས་པ་ཚིག་གི་ཞོལ་ཁང་གིས།།
ཉོན་མོངས་དམག་དཔུང་ཐུབ་དཀའ་བས། །བསམ་སྒོམ་འབད་པ་དྲག་པོ་ཡིས། །ངེས་ཤེས་མཁར་སྤེ་བརྩིགས་
ཤིག་ཨང་།༤༩།མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་



31ཞལ་གདམས་བསླབ་བྱའི་སྐབས།
བས། །རྙེད་ཚེ་ལེ་ལོ་མ་བྱེད་ཨང་།༥༠།བརྩིགས་པ་འཇིག་ལ་བསགས་པ་ལུས། །འབྲེལ་བའི་གཉེན་རྣམས་
བོར་ནས་ནི། །གཅིག་པུ་གར་འགྲོ་ཆ་མེད་ཀྱི། །འགྲུས་མེད་བློ་སྣ་མ་མང་ཨང་།(༡།མི་འཆི་སྡོད་པའི་ས་
ཕྱོགས་མེད། །འཆི་ངེས་དེ་ཡང་མྱུར་དུ་འཆི། །འཆི་ལ་ཅིས་ཀྱང་མི་ཕན་གྱི། །ལོང་མེད་རྒྱུན་དུ་རྟེན་ཅིག་ཨང་།
༥༢།གཏན་གྱི་མཐོ་རིས་བདེ་བ་དང་། །ངན་སོང་གསུམ་གྱི་སྡུག་བསྔལ་གཉིས། །ད་ལྟ་རང་ལ་འདམ་ཁ་
ཡོད། །མནོ་བསམ་ཟུང་འབྲེལ་ཐོངས་ཤིག་ཨང་།། ༣།གཡོ་སྒྱུ་ཟོལ་ཟོག་ཁྲམ་དང་བརྫུན། །མ་བྱིན་ལེན་
སོགས་དམན་པའི་ལས། །ངན་སོང་སྡུག་བསྔལ་འབྱུང་བའི་རྒྱུ། །ལས་ངན་སྡིག་པ་སྤོངས་ཤིག་ཨང་།༥༤ །ཚེ་
འདིའི་བདེ་བ་ཡུད་ཙམ་སྟེ། །གཏན་གྱི་བདེ་བ་འབྱུང་འདོད་ན། །འགྲུབ་ཅིང་རང་དབང་ཡོད་པ་ལ། །སྦྱིན་
སོགས་དགེ་ལ་འབུངས་ཤིག་ཨང་།༥༥།ཐམས་ཅད་སྒྱུ་མའི་བསླུ་བྲིད་ཡིན། །བློ་ལྟོས་བྱས་ན་མི་བསླུ་བ།།
དཀོན་མཆོག་གསུམ་ལས་མི་བདོག་གི །རྟག་ཏུ་སྐྱབས་སུ་སོང་ཞིག་ཨང་།༥༦།འཁོར་བ་པ་ལ་བདེ་བ་མེད།།
མི་རྣམས་འབྲས་དང་འདྲ་བ་ཡི། །སྡུག་བསྔལ་གསུམ་དང་བརྒྱད་ཀྱིས་གདུངས། །འཁོར་བའི་ཉེས་དམིགས་
སྒོམས་ཤིག་ཨང་།༥༧།ཉེ་བར་ལེན་པ་སྡུག་བསྔལ་རྒྱུ། །ཀུན་འབྱུང་ལས་དང་ཉོན་མོངས་དག །བདག་མེད་
ལམ་གྱི་སྤངས་པ་ཡི། །ཞི་བདེའི་ཡོན་ཏན་སྒོམས་ཤིག་ཨང་།། ༨།ཁྲོ་བས་རང་དོན་ཡལ་བར་འདོར།།
མཛའ་བཤེས་གྲོགས་རྣམས་སྐྱོ་བར་འགྱུར།།ཚིག་རྩུབ་དུག་མདའ་མ་འཕེན་པར། །རྒྱུད་ངན་ཞེ་སྡང་སྤོངས་
ཤིག་ཨང་།།༩།བདེ་འདོད་སྡུག་བསྔལ་མི་འདོད་པར། །བདག་དང་སེམས་ཅན་ཆོས་མཚུངས་པས། །རང་
གི་ཉམས་ལ་དཔག་ནས་སུ། །བདག་གཞན་སྙོམས་པར་སྒོམས་ཤིག་ཨང་།༦༠།སྔོན་ཚེ་ཕ་མར་གྱུར་པ་ཡི།།
དྲིན་ཅན་ཁམས་གསུམ་སེམས་ཅན་ལ། །གནོད་སེམས་འཚེ་བ་ཀུན་སྤངས་ནས། །བྱམས་དང་སྙིང་རྗེ་སྒོམས་
ཤིག་ཨང་།༦༡།སེམས་ཅན་རྣམས་ལ་གནོད་བྱས་ན། །བུ་གཅིག་བསད་པའི་ཕ་མ་བཞིན། །ཐུགས་རྗེ་ལྡན་
པའི་རྒྱལ་བ་རྣམས། །ཅིས་ཀྱང་མཉེས་ཐབས་མེད་དོ་ཨང་།༦༢།འཁོར་བའི་སྡུག་བསྔལ་ཐམས་ཅད་ཀུན།།
ལས་དང་ཉོན་མོངས་རྒྱུ་ལས་འབྱུང་།།དེ་ཡང་བདག་རྟོགས་ལས་འབྱུང་བའི། །བདག་མེད་དོན་ལ་ལྟོས་ཤིག་
ཨང་།༦ ༣།གཟུང་འཛིན་གཉིས་དང་བྲལ་བ་ཡི། །རང་སེམས་འདོད་ནས་མ་སྐྱེས་པ། །བློ་ཡི་ཡུལ་ལས་
འདས་པའི་ཕྱིར། །ཞེ་འདོད་ཀུན་དང་བྲལ་ལོ་ཨང་།༦༤ །ལས་དང་པོ་པའི་རྟོག་པ་ལ། །གསལ་ཆ་ཡོད་དེ་
བརྟན་ཆ་མེད། །རྟོག་པའི་རླུང་ལ་མ་བསྐུར་ན། །དྲན་པའི་ཐག་པས་ཟུངས་ཤིག་ཨང་།༦༥།གནས་ལུགས་ཅི་
ཡང་མ་འགྲུབ་པས། །མཐའ་བཞིར་ངང་གིས་བྲལ་བ་ལ། །ཤེས་པ་ཅི་ཡང་མི་རྟོག་པས། །འཛིན་རྟོག་བྲལ་
བར་གྱིས་ཤིག་ཨང་།༦༦།ཆོས་ཀུན་རྨི་ལམ་སྒྱུ་མ་འདྲ། །བདེན་པའི་དངོས་པོ་ཅི་ཡང་མེད། །མེད་བཞིན་
སྣང་བའི་དངོས་པོ་ལ། །མངོན་པར་ཞེན་པ་མ་ཆེ་ཨང་།༦༧།གནས་ལུགས་དོན་ལ་མ་འགྲུབ་ཀྱང༌། །རྨི་ལམ་



32ཞལ་གདམས་དང་མགུར་གླུ་གཅེས་བཏུས།
དུས་ཀྱི་རྒྱུ་འབྲས་ལྟར། །འཁྲུལ་བའི་ལས་འབྲས་མི་སླུ་ཡི། །སྡིག་སྤོང་དགེ་ལ་འབུངས་ཤིག་ཨང་།༦༨།སྔར་
བྱས་སྡིག་ལ་འགྱོད་པ་སྒོམས། །ཕྱིན་ཆད་སྲོག་ལ་བབ་ཀྱང་སྡོམ།།རྟག་ཏུ་སྐྱབས་འགྲོ་སེམས་བསྐྱེད་ཀྱི།།
གཉེན་པོ་དགེ་ལ་འབུངས་ཤིག་ཨང་།༦༩།དགེ་བའི་དངོས་པོ་ཆུང་ངུ་ཡང་། །འབྲས་བུ་མི་ཟད་ཆེན་པོར་
འགྱུར། །དུས་གསུམ་བསྔོ་བ་ཐམས་ཅད་ལ། །སེམས་བསྐྱེད་སྔོན་དུ་ཐོངས་ཤིག་ཨང་།༧༠།འདིར་བསྟན་
གྲོས་དང་བློ་མཐུན་ན། །ངན་སོང་སྡུག་བསྔལ་ཀུན་བྲལ་ཏེ། །གནས་སྐབས་མངོན་པར་མཐོ་བ་ཡི། །ལྷ་
མིའི་བདེ་བ་འབྱུང་ངོ་ཨང་།༧༡།མཐར་ཐུག་སྒྲིབ་གཉིས་བྱང་བ་དང་། །སྐུ་གསུམ་ཡེ་ཤེས་བཞི་ལྡན་ཏེ།
འཁོར་འདས་གཉིས་ལ་མི་གནས་པའི། །བླ་མེད་བྱང་ཆུབ་འགྲུབ་པོ་ཨང་།༧༢།ཞེས་པ་གཙང་ཁ་རག་སྒོམ་ཆུང་གིས་
ཁ་རག་རྩའི་དགོན་པར་བརྩམས་པའི་ཨང་ཡིག་བདུན་ཅུ་བ་རྫོགས་སོ།། །།
，



33ཞལ་གདམས་བསླབ་བྱའི་སྐབས།
༡༢
ངན་པའི་སྤྱོད་ཚུལ་ལ་ཁྲེལ་གཏམ།
འགྲོ་མགོན་ཆོས་རྒྱལ་འཕགས་པ། (༡༢༣༥–༡༢༨༠)
༄༅། །སྙིགས་མའི་དུས་འདིར་སྙིགས་མའི་ངང་ཚུལ་ཅན། །སྙིགས་མའི་ལམ་ལ་ཀུན་ནས་གཞོལ་གྱུར་
པ། །དེ་དག་རྣམས་ཀྱི་བསམ་དང་སྤྱོད་པའི་ཚུལ། །སྙིགས་མར་གྱུར་པའི་ཚུལ་ཡང་འདི་ལྟར་སྣང༌། །བདག་
བདེ་གཞན་ཡང་བདེ་བར་འདོད་བཞིན་དུ། །བདེ་བའི་འབྱུང་གནས་བདེ་བར་གཤེགས་པ་ཡི། །གསུང་གི་
མཛོད་ལ་བློ་གྲོས་མི་འཇུག་པ། །དེ་འདྲའི་ཚུལ་ལ་ཁོ་བོས་མཚར་དུ་བརྩིས། །དལ་འབྱོར་ཡོན་ཏན་ཕུན་
སུམ་ཚོགས་གྱུར་ཅིང་། །དགེ་བའི་བཤེས་ཀྱིས་རྗེས་སུ་བཟུང་བཞིན་དུ། །དོན་ཆེན་མི་བསྒྲུབ་ཕྱི་མར་སྨོན་
འདེབས་པ། །དེ་འདྲའི་ཚུལ་ལ་ཁོ་བོས་མཚར་དུ་བརྩིས། །བདེ་མཆོག་བདེ་བླག་ཐོབ་བྱེད་བླ་མ་ལ།།
སྐྱབས་སུ་སོང་ནས་ཉེ་བར་བསྟེན་བཞིན་དུ། །འབད་ནས་དེ་གསུང་ལེགས་པར་མི་བསྒྲུབ་གང་། །དེ་འདྲའི་
ཚུལ་ལ་ཁོ་བོས་མཚར་དུ་བརྩིས། །གང་ཞིག་སེམས་ཀྱིས་བླ་མར་གསོལ་འདེབས་བཞིན། །ལུས་དང་ངག་
གིས་བྱེ་བ་ཕྲག་བརྒྱ་ཡིས། །ཉེ་བར་སྟོན་པའི་ཐུགས་སུན་འབྱིན་པ་གང་། །དེ་འདྲའི་ཚུལ་ལ་ཁོ་བོས་མཚར་
དུ་བརྩིས། །བརྩེ་བས་གདམས་པའི་ཚིག་གི་ཉིང་ཁུ་གང་། །ཉེ་བར་བྱིན་པའི་ཚེ་ན་མི་འཐུང་ཞིང་། །གཞན་
དུ་ཇི་ལྟར་བྱ་ཞེས་འདྲི་བ་གང་། །དེ་འདྲའི་ཚུལ་ལ་ཁོ་བོས་མཚར་དུ་བརྩིས། །ཡོན་ཏན་རྒྱ་མཚོར་མཆོད་
པར་མི་བརྩོན་ཞིང་། །རྐང་གཉིས་དབང་པོའི་གསུང་དོན་མི་གཉེར་བར། །རང་ལ་ལེགས་པར་འབྱུང་བར་
རེ་བ་གང་། །དེ་འདྲའི་ཚུལ་ལ་ཁོ་བོས་མཚར་དུ་བརྩིས། །བློ་མཆོག་རྣམས་ཀྱི་རྗེས་སུ་མི་འཇུག་ཅིང་། །དམ་
པའི་ངག་ལས་ངེས་པར་བརྒལ་བཞིན་དུ། །རང་གི་དོན་ཀུན་འགྲུབ་པར་རེ་བ་གང་། །དེ་འདྲའི་ཚུལ་ལ་ཁོ་
བོས་མཚར་དུ་བརྩིས། །དམ་པ་རྣམས་ལ་རྟག་ཏུ་འཛུར་ཞིང་འབྲོས། །སྐྱེ་བོ་དམན་པ་རྣམས་ལ་བག་ཕབ་
ནས། །རང་གི་ཀུན་སྤྱོད་མཛེས་པར་རེ་བ་གང་། །དེ་འདྲའི་ཚུལ་ལ་ཁོ་བོས་མཚར་དུ་བརྩིས། །ཟབ་དང་རྒྱ་
ཆེར་ངག་ཚིག་བརླང་པོ་ཅན། །བསྒོམ་བྱའི་དོན་ལ་བློ་གྲོས་མི་སྦྱོར་བར། །བསྒོམས་པ་ཙམ་གྱིས་གྲོལ་བར་
རེ་བ་གང་། །དེ་འདྲའི་ཚུལ་ལ་ཁོ་བོས་མཚར་དུ་བརྩིས། །བསྒྲུབ་པར་ནུས་བཞིན་དོན་ཆེན་མི་བསྒྲུབ་པར།།
ཁོ་བོ་ལེ་ལོ་ཆེ་བས་མི་འགྲུབ་ཅེས། །སྐྱོན་ལ་ཡོན་ཏན་བཞིན་དུ་སྙེམས་པ་ཡང་། །དེ་འདྲའི་ཚུལ་ལ་ཁོ་བོས་
མཚར་དུ་བརྩིས། །སྐྱེ་བོ་ལོག་པར་སྲེད་པའི་སྲད་བུ་ཡིས། །རྣམ་པར་བཅིངས་པས་སྐྱེ་ངན་ལ་དགའ་བ། །
དེ་དག་ཚུལ་བཞིན་སེམས་དཔའི་ཡིད་ལྡན་ཞིང༌། །སྐྱེ་བོ་དམ་པའི་སྤྱོད་ལ་གཞོལ་གྱུར་ཅིག །འདི་ཡང་
འདིར་སྨོས་སྤྱོད་ཚུལ་དང་ལྡན་པ། །དུ་མའི་ངང་ཚུལ་མཐོང་བས་དེ་བཟློག་ཕྱིར། །བློ་གྲོས་དམ་པའི་རྒྱལ་
མཚན་དཔལ་འཛིན་པས། །མེ་སྦྲུལ་རྒྱལ་གྱི་ཟླ་བར་སྦྱར་བ་ཡིན།། །།



34
ཞལ་གདམས་དང་མགུར་གླུ་གཅེས་བཏུས།
༡༣
རབ་སྒང་པ་གྲགས་པ་རྒྱལ་མཚན་ལ་སྤྲིངས་ཡིག་
ཀརྨ་པ་རང་བྱུང་རྡོ་རྗེ། (༡༢༨༤ ཡ༡ ༣ ༣༩)
༄༅། །ཨོཾ་སརྦ་སྭ་སྟི་སིདྡྷི་ཧཱུྃ། བླ་མ་དཀོན་མཆོག་གསུམ་ལ་གུས་པས་ཕྱག་འཚལ་ལོ། །སྒྲིབ་གཉིས་སྤྲིན་
བྲལ་ཆོས་དབྱིངས་ནམ་མཁའ་ལ། །གཟུགས་སྐུའི་དཀྱིལ་འཁོར་འཕྲིན་ལས་འོད་སྟོང་བ། །སྒྲིབ་པའི་མུན་
སེལ་ཐར་པའི་ལམ་སྟོན་ཅིང་། །དོན་གཉིས་གྲུབ་མཛད་བླ་མ་ལ་ཕྱག་འཚལ།།
སྙིགས་དུས་རྒྱལ་བའི་བསྟན་ལ་ཞུགས་པ་རྣམས། །ལེ་ལོ་མ་མཛད་ཁོ་བོའི་ཚིག་ལ་གསོན། །ངན་
འགྲོ་ལོག་པར་ལྟུང་བའི་འགྲོ་བ་ལ། །ལྟས་ན་མི་ལུས་ཐོབ་པ་སྲིད་པ་ཙམ། །སྙིགས་དུས་མི་རྣམས་བསོད་
ནམས་དམན་པའི་དུས། །བསྟན་ལ་མོས་ཤིང་ཞུགས་པ་བརྒྱ་ལམ་འགའ། །བཤེས་གཉེན་བཟང་པོས་རྗེས་
སུ་ཟིན་པ་དང་། །བསླབ་གསུམ་རྣམ་དག་རྒྱུད་ལ་ཐོབ་ནས་ཀྱང་། །ཐོས་བསམ་ལེགས་པར་སྦྱོར་བ་ཤིན་
ཏུ་དཀོན། །ཚུལ་བཞིན་བསྒྲུབ་པ་ཉིན་མོའི་སྐར་མ་ཙམ། །ཐོགས་མེད་སྲེད་པའི་བག་ཆགས་ངན་པ་ཡིས།།
བསྐུལ་ནས་བདུད་ཀྱི་ཕོ་ཉ་རྣམ་པ་བཞི། །ཆགས་བྱེད་གཡེང་བྱེད་འཁྲུལ་པར་བྱེད་པ་དང༌། །རྨོངས་པར་
བྱེད་པས་ཐར་པའི་རིན་ཆེན་འཕྲོག །ཁ་ཟས་དུག་ཅན་ལྟ་བུའི་འདོད་ཡོན་ལ། །རོ་མྱང་བྱེད་པས་ངན་འགྲོའི་
གནས་སུ་ལྷུང་། །ལོག་འཚོའི་ལོངས་སྤྱོད་བསོག་པར་བྱེད་པ་གང་། །ཁྲེལ་མེད་དད་པས་སྦྱིན་པ་ཆུད་གསོན་
ཞིང་། །དཀོར་ལ་མི་མཛེམ་ཤ་ཆང་བག་མེད་སྤྱོད། །ཚུལ་འཆོས་སྤྱོད་ཅིང་མི་དགེའི་དབང་སོང་པས། །ཤི་
མ་ཐག་དང་ངན་འགྲོའི་གནས་སུ་ལྷུང་། །དམྱལ་བའི་གཤེད་པོ་བེ་ཅོན་ལག་ཐོགས་པ། །འཇིགས་སུ་རུངས་
བ་ལས་ཀྱི་ཞགས་པས་ཁྲིད། །མེ་འདག་སྤུ་གྲིའི་ཆར་གྱིས་ཤ་རུས་འབྲལ། །ཟངས་ཁུ་འཐུང་པས་ལུས་ཀྱི་ནང་
ཁྲོལ་བསྲེགས། །སྐྱབས་མེད་ཀྱེ་མ་ཀྱི་ཧུད་སྒྲ་ཆེན་འབྱིན། །འདི་འདྲ་སོམས་ལ་ཚེ་འདིའི་མི་དགེ་སྤོངས།།
མི་རྟག་ཟིལ་པ་འདྲ་བའི་ལོངས་སྤྱོད་ལ། །བདེན་མེད་མངོན་ཞེན་སྤོངས་ལ་སྦྱིན་པ་ཐོང་། །རྨ་གཡའ་
ཕྲུགས་པས་ཕྱིར་ཞིང་བྱེད་ལྟ་ཡི། །ཚོར་བའི་བདེ་ལ་སྲེད་པར་མ་བྱེད་པར། །ལྷག་པའི་ཚུལ་ཁྲིམས་རིན་ཆེན་
བརྟན་པོར་བཟུང་། །བྲག་ཆའི་སྒྲ་ལྟར་བདེན་པ་མེད་པ་ཡི། །སྙན་གྲགས་ཕྱེ་གཏོར་རྗེས་སུ་མ་འབྲེང་པ།།
རང་གི་སེམས་ལ་ཏིང་འཛིན་ཤེས་རབ་བསྐྱེད། །ཤིན་ཏུ་བརྟགས་ཀྱང་ལོ་བརྒྱར་བསྡད་པ་མེད། །སྐྱེས་ནས་
འཆི་བ་རྗེས་སུ་འབྲང་བ་སྟེ། །དར་བར་གྱུར་པ་གང་ཡིན་རྒུད་པའི་མཐའ། །བརྩིགས་པར་གྱུར་པའི་མཐའ་
མ་འཇིག་པ་སྟེ། །ཀུན་ལ་དབང་བྱེད་ས་བདག་རྒྱལ་པོ་ཡང་། །དབང་མེད་སྲིད་གནན་འགྲོ་བ་མ་མཐོང་



35ཞལ་གདམས་བསླབ་བྱའི་སྐབས།
ངམ། །དེ་བས་རྒྱལ་སྲས་ཀུན་གྱི་རབ་བསྔགས་པའི། །འདུ་འཛི་སྤངས་པའི་དབེན་གནས་ཞི་བ་བསྟེན།།
གངས་རི་དཔལ་ལྡན་ཟླ་འོད་སྤུངས་འདྲ་དང་། །དངས་པའི་མཚོ་འགྲམ་བརླབས་ཀྱི་ཕྲེང་བ་ཅན། །གཅན་
གཟན་མེད་པའི་ལྷུན་པོ་ནགས་ཚལ་མཛེས། །མཛེས་ཤིང་ཡིད་འོང་སྤང་ལྗོངས་རྨ་བྱའི་མདངས། །མདངས་
ལེགས་འབབ་ཆུའི་སྒྲ་སྙན་སྒྲོགས་པའི་གནས། །ཞི་བའི་བྱ་དང་རི་དྭགས་ཀྱིས་བསྟེན་པ། །འཇིག་རྟེན་རྣམ་
གཡེང་རིང་དུ་གྱུར་པར་དེར། །བསམ་གཏན་བྱེད་པ་དཔལ་དང་ལྡན་པ་སྟེ། །འདི་འདྲའི་བདེ་བ་ལྷ་ཡི་ནང་
ནའང་མེད། །དེ་ཕྱིར་རྩེ་གཅིག་བསམ་གཏན་བསྒོམ་བྱ་ཞིང་། །རྒྱལ་བས་གསུངས་པའི་ཡང་དག་དོན་ལ་
བལྟར། །སྣང་བ་ཐམས་ཅད་རང་གི་སེམས་ཡིན་ཕྱིར། །བླང་དོར་མ་བྱེད་རང་གསལ་གཅིག་ཏུ་ཞོག །བདེ་
གསལ་མི་རྟོག་ཉམས་ཀྱིས་བརྒྱན་པ་ཡི། །བསམ་གཏན་རྒྱུད་ལ་བསྟེན་པར་མ་བྱས་ན། །ཤེས་པས་མི་ཕན་
འཇིག་རྟེན་རོལ་མོ་མཁན། །ཉམས་སུ་མྱོང་ལ་མཚན་མར་འཛིན་བྱེད་པ། །མཛེས་འདོད་གསེར་གྱི་སྒྲོག་ཏུ་
བཅུག་པ་འདྲ། །དེ་ཕན་གང་ལའང་མངོན་ཞེན་རབ་སྤངས་ནས། །ཞི་ལྷག་ཟུང་དུ་འབྲེལ་བའི་ཉམས་ལེན་
བྱ། །ཉམས་ལེན་རང་དོན་གཅིག་པུར་མ་སོང་པར། །སྙིང་རྗེ་རྒྱ་ཆེན་བསྔོ་བས་ལེགས་ཟིན་བྱ། །ཐབས་དང་
མི་ལྡན་དམན་པའི་སྤྱོད་དོར་ཞིང་། །རང་གཞན་དོན་གཉིས་འགྲུབ་པའི་སྤྱོད་པ་བརྟེན། །ཐེག་དམན་འབྲས་
བུ་དོན་དུ་མ་གཉེར་བར། །སྐུ་གསུམ་ལྷུན་གྲུབ་མཐར་ཕྱིན་བསྒྲུབ་པར་བྱ།།
དེ་ནི་རྒྱལ་བའི་གསུ ང་དང་མི་འགལ་བར། །སྙན་ངག་སྡེབ་སྦྱོར་ཚིག་གིས་མ་སླད་ཅིང་། །གོ་
བདེའི་ངག་ཏུ་རང་བྱུང་རྡོ་རྗེས་བསྙད། །འགྲོ་ཀུན་ཐར་པའི་ལམ་ལ་འཇུག་པར་ཤོག །བསྐུལ་བྱེད་བསོད་
ནམས་རྒྱལ་མཚན་ལ་སོགས་པ། །མ་ནོར་ཚུལ་བཞིན་ཉམས་སུ་བླང་བར་མཛོད།།
ཁྱེད་ཀྱི་བསམ་པ་རྣམ་པར་དག་པའི་སྒོ་ནས། ཡི་གེ་གསེར་ཞོ་དོ་དང་བཅས་པ་བསྐུར་འདུག་པ་འཕྲོད་ཅིང་། ཁྱེད་བཞེད་པའི་
བསྟན་བཅོས་རྒྱས་པ་རྩོམ་པའི་ལོང་མ་བྱུང་ནའང་། བསྡུས་པ་གཅིག་བྱས་ནས་བསྐུར་བདོག་པས། སྔར་བཞིན་དུ་ཉམས་ལེན་ལ་བརྩོན་
པར་མཛོད། སླད་ཀྱི་ཅི་མྱུར་གྱིས་མཇལ་བ་བགྱིད། སྟག་ལོ་ཟླ་བ་དྲུག་པའི་ཚེས་ལྔ་ལ་མཚུར་ཕུའི་རི་ཁྲོད་བདེ་ཆེན་ནས། བཀྲ་ཤིས་
དཔལ་འབར་འཛམ་གླིང་བརྒྱན་དུ་ཤོག། །།



36ཞལ་གདམས་དང་མགུར་གླུ་གཅེས་བཏུས།
༡༤
ཞུ་ཡིག་ཆོས་ཀྱི་དོན་གྲུབ།
བུ་སྟོན་རིན་ཆེན་གྲུབ། (༡༢༩༠–༡༣༦༤)
༄༅། །ཨོཾ་སྭསྟི་རསྟུ། དེ་བཞིན་གཤེགས་པ་རྣམ་པར་གནོན་པས་གཤེགས་པའི་དཔལ་ལ་ཕྱག་འཚལ་ལོ།།
གང་ཞིག་རང་གི་དོན་ལ་ཆགས་པ་མེད་པས་འཁོར་ལོས་བསྒྱུར་བའི་རྒྱལ་སྲིད་དག་ཀྱང་རྩྭ་ལྟར་དོར། །
གཅིག་ཏུ་གཞན་གྱི་དོན་ལ་ཆགས་པས་ཉིད་ཀྱི་དབུ་དང་སྤྱན་ཡང་དོན་དུ་གཉེར་ལ་སྦྱིན་མཛད་ཅིང་། །རང་
གཞན་ཕྱོགས་ལ་ཆགས་དང་སྡང་བྲལ་ཙནྡན་སྟེའུ་མཚུངས་པར་གཟིགས་ཤིང་སྙོམས་པའི་ཐུགས་མངའ་བ། །གང་
དང་རྩོད་པ་མེད་ཅིང་ཀུན་དང་མཐུན་པ་ལྷར་བཅས་སྐྱེ་རྒུའི་སྟོན་པ་ཐུབ་དབང་རྒྱལ་གྱུར་ཅིག །གང་ཞིག་
སྔོན་བསགས་བསོད་ནམས་ཆུ་གཏེར་ལས་བྱུང་ཞིང་། །དཔལ་འབྱོར་སྙན་པར་གྲགས་པའི་འོད་ཟེར་སྟོང་
ལྡན་པ། །རྒྱལ་སྲིད་རྒྱལ་མཚན་གླིང་བཞི་ཀུན་ཏུ་གསལ་མཛད་པ། །བསྟན་ལ་རབ་དད་སྦྱིན་བདག་ཆེན་
པོ་སྙན་གསན་འཚལ།།
སངས་རྒྱས་བསྟན་པ་རིན་ཆེན་སྒྲོན་མ་འདི། །ངེས་འབྱུང་རྣམ་དག་ཁྲིམས་ལ་བརྟེན་བཅས་ཏེ།
བཤད་སྒྲུབ་གཉིས་ཀྱིས་ལེགས་པར་བཟུང་གྱུར་ན། །རང་གཞན་ཀུན་ལ་ཕན་བདེ་སྦྱིན་མཛད་ལགས། །དེ་
ལྟ་མོད་ཀྱི་བསྟན་ལ་ཕན་པ་ཡི། །འཆད་ཉན་བྱེད་ལ་མཐུན་རྐྱེན་འདི་དག་འཚལ། །འཆད་པོ་ཁྲིམས་ལྡན་
ཡོན་ཏན་ལྷག་པོ་དང་། །བརྩོན་བཅས་ལུང་མང་སྨྲ་མཁས་བརྩེ་བ་ཅན། །སྐྱོན་མེད་ལགས་ཀྱང་འཁོར་འདི་
དག་པ་དང་། །བརྟན་ཞིང་བཟོད་ལྡན་ཐབས་ལ་མཁས་པ་འཚལ། །ཉན་པོ་གཟུར་གནས་དོན་གཉེར་བློ་
དང་ལྡན། །སྟོན་དང་བསྟན་པ་དགེ་བའི་བཤེས་ལ་གུས། །ཁ་ཕུབ་ཞབས་རྡོལ་དྲི་མ་ཅན་ལྟ་བུ། །སྣོད་ཀྱི་
སྐྱོན་གསུམ་སྤངས་པ་ངེས་པར་འཚལ། །ཐུན་མོང་དཔོན་སློབ་བསམ་པ་མཐུན་པ་དང་། །ཆོས་དང་ཟང་ཟིང་
མཐུན་རྐྱེན་འཛོམ་པ་དང་། །མི་དང་མི་མིན་བར་ཆད་མེད་པ་དང་། །ཆོས་སེམས་ཆོས་ལ་གཞོལ་བ་གཅེས་
པ་ལགས། །དེ་ལྟར་མ་ལགས་བཤེས་གཉེན་ངན་པའི་སྐྱོན། །བསྟན་པའི་སྙིང་པོ་ཚུལ་ཁྲིམས་མ་མཆིས་
ཤིང་། །མངོན་མཐོ་ངེས་ལེགས་འབྲས་བུ་མི་སྨིན་པར། །ཁྲེལ་མེད་མགོ་འཕང་མཐོན་པོ་སྙེ་ལོང་འདྲ། །རང་
གི་ཤེས་རྒྱུད་ཆོས་དང་མ་འདྲེས་པར། །གཞན་ལ་ཆོས་སྟོན་ནེ་ཙོ་སྨྲ་མཁན་འདྲ། །རང་བཞིན་བཟང་ཡང་
འཁོར་ངན་ཆགས་སྡང་ཅན། །སྦྲུལ་གདུག་འཁྱིལ་བའི་ཙནྡན་སྡོང་པོ་འདྲ། །རང་ལ་བརྟེན་ན་ཡོན་ཏན་མི་
འཕེལ་ལ། །ཡོན་ཏན་ཅན་ལ་ཕྲག་དོག་སྡང་སེམས་ཀྱིས། །བསྲུངས་ནས་སློབ་མའི་ཡོན་ཏན་རྒྱུན་གཅོད་པའི།།ཉེ



37ཞལ་གདམས་བསླབ་བྱའི་སྐབས།
བཤེས་གཉེན་དེ་འདྲ་བུད་མེད་མོ་གཤམ་འདྲ། །མདོར་ན་འཆད་པོ་ངན་དང་ཉན་པོ་ངན། །མི་དང་མི་མིན་
བར་ཆད་ཀྱིས་དཀྲུགས་ཤིང་། །ཕན་ཚུན་ལོག་པར་སྒྲུབ་པའི་བཤད་ཉན་དེ། །བསྟན་ལ་མི་ཕན་འཁོར་བར་
འཁྱམས་པའི་རྒྱུ། །ཞེས་པ་ཞུ་ཡིག་ཆོས་ཀྱི་དོན་གྲུབ་ལས། གླེང་གཞིའི་ལེའུ་སྟེ་དང་པོའོ།།
བདག་ནི་སྔོན་ཚེ་ལས་ངན་བསགས་པའི་མཐུས། །ཆོས་ནུབ་ཆོས་མིན་དར་བ་གངས་རིའི་ཁྲོད།།
ཆོས་བཞིན་སྤྱོད་པ་རྩྭ་ལྟར་འདོར་བའི་ཡུལ། །ཟས་ཕྱིར་ཆོས་སྲོག་གཏོང་བའི་བོད་འདིར་སྐྱེས། །ཚུལ་
ཁྲིམས་བསྲུངས་ན་ཟོག་པོ་ཆོས་ཚུལ་མཁན། །ཐོས་བསམ་བྱས་ན་གྲགས་འདོད་ཚེ་འདི་པ། །རང་ཚུགས་
བཟུང་ན་ང་རྒྱལ་དྲེགས་པ་ཅན། །ཀུན་དང་བསྟུན་ན་དོན་ཆུང་བློ་མང་པོ། །ཆོས་བཞིན་བྱས་ན་ཀུན་གྱིས་
བརྙས་པའི་ཡུལ། །ཆོས་བཞིན་མ་བྱས་རྣམ་སྨིན་རང་ལ་ལྕི། །ཐམས་ཅད་དགའ་བའི་སྤྱོད་པ་མི་ཤེས་ཤིང་།།ཚེ
བདག་གིས་ཅི་བྱས་སྐྱོན་དུ་འགྱུར་ལ་གཟིགས། །རང་ལ་མི་ཕན་གཞན་ལ་གནོད་པ་ཡི། །བདག་གི་བཤད་
ཉན་འདི་འདྲས་ཅི་བགྱི་ལགས། །ཟ་འདུག་འགྲོ་འཆག་ལ་སོགས་ཅི་བྱས་པ། །གཞན་གྱི་ཁོང་ཁྲོའི་རྒྱུ་རུ་
འགྱུར་ལ་སྐྱོ། །ད་ནི་ཚེ་ཡང་རིང་དུ་མི་གནས་ཤིང༌། །ནང་གི་དབང་པོའང་ཡོངས་སུ་མི་གསལ་ལ། །སྐྱེ་
འཆིའི་དུཉཁ་ཤིན་ཏུ་བཟོད་པར་དཀའ། །ཅུད་ཟད་ཤེས་པ་ཉམས་ལེན་དུས་ལ་བབ། །ཅེས་པ་ཞུ་ཡིག་ཆོས་ཀྱི་དོན་
གྲུབ་ལས། བདག་ཉིད་ཀྱི་ངང་ཚུལ་བརྗོད་པའི་ལེའུ་སྟེ་གཉིས་པའོ།།
ག་གི་ཕྱོགས་དེ་མང་དུ་སྨོས་ཅི་འཚལ། །སྙོམས་ཆུང་ཆོས་ལ་འདུན་པ་ཅན། །གྱོང་པོ་ཕྱོགས་
གཅིག་བསམ་པ་ཅན། །ཆོས་མཐུན་ཀུན་དང་མཐུན་པ་ཅན། །དོན་ཆུང་མི་ཆོས་མེད་པ་ཅན། །བྱིན་ཆུང་མི་
ནོན་མེད་པ་ཅན། །ཁ་མང་ཚིག་ནོན་ཆུང་བ་ཅན། །བསོད་ཆུང་ཀུན་གྱིས་བརྙས་པ་ཅན་ཞིག་ལགས།།
སརྦ་མངྒ་ལཾ།། །།བདག་



38
ཞལ་གདམས་དང་མགུར་གླུ་གཅེས་བཏུས།
༡༥
སྤང་བླང་གི་ཆོས་ངོས་བཟུང་བ།
དོལ་པོ་པ་ཤེས་རབ་རྒྱལ་མཚན། (༡༢༩༢–༡༣༦༡)
༄༅། །ཨོཾ་བདེ་ལེགས་སུ་གྱུར་ཅིག
༡ བདག་གི་རྗེས་འཇུག་ཐམས་ཅད་ལ། །གཏན་དུ་ལེགས་པའི་སྙིང་གཏམ་སྨྲ།།
གང་ཟག་ལ་ནི་དག་སྣང་སྦྱང་། །གྲུབ་མཐའ་ལ་ནི་རྟོག་དཔྱོད་བྱ།།
༢ གང་ཕྱིར་ཕལ་གྱིས་ཕ་རོལ་པོའི། །རྒྱུད་ཚོད་རྟོགས་པར་དཀའ་ཕྱིར་དང་།།
གྲུབ་མཐའ་ནོར་ན་རང་གཞན་ཀུན། །གཏན་གྱི་དོན་ལས་ཉམས་ཕྱིར་རོ།།
༣ གྲུབ་མཐའ་ཡང་དག་ཡིན་མིན་ཡང་། །རྫོགས་ལྡན་ཆོས་དང་མཐུན་མི་མཐུན།།
ལེགས་པར་བརྟགས་ནས་མཐུན་ན་ལེན། །མི་མཐུན་པའམ་འགལ་གྱུར་ན།།
༤ འདོར་བ་མཁས་པའི་ལུགས་ཡིན་གྱི། །ཞེན་པས་འཇུག་ན་བླུན་པོའི་ལུགས།།
དེ་ལྟར་བདག་སོགས་སེམས་ཅན་རྣམས། །བླུན་པོའི་ལུགས་ངན་རབ་སྤངས་ནས།།
༥ མཁས་པའི་ལུགས་བཟང་ལེགས་སྤྱད་དེ། །ཀུན་གྱིས་སངས་རྒྱས་མྱུར་ཐོབ་ཤོག།
འདི་ནི་གདམས་ངག་ཟབ་མོ་སྟེ། །ཀུན་གྱིས་འདི་དོན་རྟོགས་གྱུར་ཅིག།
དེ་ལྟར་ཁྱད་པར་འཕགས་པ་ཡི། །ཚིགས་སུ་བཅད་པ་རྣམ་ལྔ་ལ།།
བརྟེན་ནས་སྟོང་ཆེན་འགྱུར་མེད་ལྔ། །མཐོང་ཞིང་རྟོགས་ནས་མྱུར་ཐོབ་ཤོག།
ཅེས་རྟོན་པ་བཞི་ལྡན་གྱིས་བཀོད་པའོ། །མངྒལཾ།།
།



39ཞལ་གདམས་བསླབ་བྱའི་སྐབས།
༡༦
ཆོས་ལ་སྐུལ་བའི་གཏམ།
རྒྱལ་སྲས་ཐོགས་མེད་བཟང་པོ། (༡༢༩༥ཡ༡ ༣༦༩)
༄༅། །བླ་མ་དཀོན་མཆོག་གསུམ་ལ་ཕྱག་འཚལ་ལོ། །ཡོན་ཏན་འོད་ཟེར་རབ་ཏུ་རྒྱས་པ་ཡིས། །སྐྱོན་གྱི་
རབ་རིབ་མ་ལུས་སེལ་མཛད་པའི། །རྒྱལ་བ་སྲས་དང་བཅས་ལ་ཕྱག་འཚལ་ནས། །དམ་ཆོས་ཚུལ་བཞིན་
སྒྲུབ་ཐབས་བཤད་པར་བྱ།།
དམ་ཆོས་ཐར་པའི་ལམ་དུ་འགྲོ་བ་ལ། །ཚེ་འདིའི་ཕུན་ཚོགས་སྒྲུབ་ལ་རྩེ་གཅིག་པའི། །བློ་ངན་
འདི་ལས་བར་ཆད་ཆེ་བ་མེད། །དེ་ཕྱིར་རྣམ་པ་ཀུན་ཏུ་འདི་སྤང་བྱ། །ཐོས་བསམ་སྒོམ་སོགས་དགེ་བ་གང་
བྱེད་ཀྱང་། །བློ་ངན་འདི་དང་འདྲེས་ན་རོ་བརྒྱའི་ཟས། །ངན་སྐྱུག་དག་དང་བསྲེས་པ་ཇི་བཞིན་དུ། །བཟང་
པོ་ངན་པར་བྱེད་པར་གདོན་མི་ཟ། །དཔོན་སློབ་མཆེད་གྲོགས་གཉེན་ལ་རྩོད་བྱེད་ཅིང་། །སྡིག་སྡུག་གཏམ་
ངན་ཀུན་ལ་མི་འཛེམ་པར། །ངལ་བ་ཆེན་པོས་ལོངས་སྤྱོད་སྒྲུབ་བྱེད་པ། །བློ་ངན་འདི་ཡིས་དབང་མེད་
བསྐུལ་བར་ཟད། །རང་གཞན་འདི་ཕྱི་གཉིས་ཀར་ཕུངས་བྱེད་པ། །དེའི་སྙིང་དུ་བློ་ངན་གདོན་འདི་ཞུགས།།
གསུང་རབ་སྒྲོན་མེ་ལག་ཏུ་ཐོགས་ནས་ཀྱང་། །རྙེད་བཀུར་འཁོར་སྡེའི་དོན་དུ་འཐབ་རྩོད་སོགས། །སྡིག་
པའི་གཡང་སར་གོམ་པ་འདོར་བའི་མིག །བློ་ངན་རབ་རིབ་འདི་ཡིས་སྒྲིབ་པར་ངེས། །ནོར་མང་སྦྱིན་ཡང་
གྲགས་དང་འཁོར་ལ་སོགས། །དོན་དུ་གཉེར་ཕྱིར་སྦྱིན་པ་ཆེན་པོ་ལས། །འབྲས་བུ་ཆུང་ཞིང་ངན་པར་འགྱུར་
བ་ནི། །བློ་ངན་བ་མོ་འདི་ཡིས་བཅོམ་པར་ངེས། །འབད་པས་ཚུལ་ཁྲིམས་བསྲུངས་ཀྱང་རྙེད་སོགས་ཀྱི།།
འཆིང་བས་བཅིངས་ནས་ཐར་ལམ་མི་བགྲོད་ཅིང་། །འཁོར་བའི་བཙོན་རར་འཆིང་བྱེད་ལྕགས་སྒྲོག་དེ།།
བློ་ངན་འདི་ཡི་ལག་ན་ངེས་པར་གནས། །ཡུན་རིང་བསམ་གཏན་བསྒོམས་ཀྱང་ཆགས་སྡང་གིས། །བདག་
བསྟོད་གཞན་སྨོད་རྙེད་ཕྱིར་ཆགས་སྡང་བྱེད། །ཞི་གནས་བསྒོམ་པས་མ་ཞིའི་བློ་སྐྱེས་པ། །བློ་ངན་ཡུར་མའི་
རྩ་བ་ཡོད་པས་ལན། །ནད་གདོན་ཆོམ་རྐུན་དགྲ་ཚོགས་དམ་ཆོས་ཀྱི། །བར་ཆད་ཡིན་ཞེས་གྲགས་ཀྱང་རང་
གི་བློ། །ལས་སུ་རུང་ན་དེ་ཀུན་གྲོགས་སུ་འཆར། །བློ་ངན་འདི་ནི་དམ་ཆོས་གེགས་སུ་ངེས། །དེ་ལྟས་དམ་
ཆོས་ཚུལ་བཞིན་སྒྲུབ་འདོད་པས། །ཚེ་འདིའི་ཕུན་ཚོགས་སྒྲུབ་འདོད་རྣམ་རྟོག་འདི། །དམ་པའི་ཆོས་ཀྱི་
གེགས་སུ་ཤེས་བྱས་ནས། །རྣམ་པ་ཀུན་ཏུ་སྤོང་བ་ཤིན་ཏུ་གཅེས།།
ཚེ་འདིའི་ཕུན་ཚོགས་བསྒྲུབས་པས་འགྲུབ་པར་དཀའ། །འགྲུབ་ཀྱང་རང་དབང་སྤྱོད་པའི་ངེས་པ་
མེད། །བདག་ལ་ངེས་པར་འོང་བ་འཆི་བ་ཡིན། །དེ་ཚེ་ནོར་དང་འཁོར་གཡོག་གིས་མི་ཕན། །དེ་དང་བྲལ་



40
ཞལ་གདམས་དང་མགུར་གླུ་གཅེས་བཏུས།
བས་ལྷག་པར་སྡུག་བསྔལ་འགྱུར། །དེ་ལྟར་བསམས་ལ་ཚེ་འདིའི་ཆེ་ཐབས་སྤོང་། །འཆི་བར་ངེས་སོ་ནམ་
འཆི་ངེས་པ་མེད། །འཆི་ཚེ་ངེས་པར་ཕན་པ་དམ་ཆོས་ཡིན། །སྐྱེ་བར་ངེས་སོ་གར་སྐྱེ་ངེས་པ་མེད། །གང་དུ་
སྐྱེས་ཀྱང་ཕན་ངེས་དམ་ཆོས་ཡིན། །སྟོན་བསགས་དཔྱིད་ཀ་སྤྱོད་པའི་ངེས་མེད་ཀྱང་། །དཔྱིད་རྒྱས་སྟོན་ནས་
མི་བསྒྲུབ་བླུན་ཟེར་ན། །འཆི་བར་ངེས་ཤིང་འཆི་ཚེ་ཕན་ངེས་ཆོས། །ད་ལྟ་ཉིད་ནས་མི་སྒྲུབ་ཤིན་ཏུ་བླུན།།
དེས་ན་རྙེད་བཀུར་གྲགས་སོགས་ཚེ་འདི་ཡི། །ཕུན་ཚོགས་སྒྲུབ་པའི་བསམ་སྦྱོར་ཀུན་སྤངས་ནས། །འཆི་ཚེ་
ངེས་པར་ཕན་པའི་དམ་ཆོས་ལ། །གཡེལ་བ་མེད་པར་རྟག་ཏུ་འབད་པར་བྱ། །འགྲོ་བ་བཟང་ན་དེའི་སྡིག་
སྡུག་ཀུན། །དགེ་དང་མི་དགེས་འཕེན་ཞིང་རྫོགས་བྱེད་པས། །སྲོག་གི་ཕྱིར་ཡང་སྡིག་པ་མི་བྱ་ཞིང་། །རྟག་
ཏུ་དགེ་བའི་ཆོས་ལ་འབད་པར་བྱ།།
ཐར་པའི་ལམ་དུ་མི་འགྱུར་དགེ་བ་ཡིས། །རེ་ཤིག་བདེ་འགྲོའི་བདེ་བ་ཐོབ་གྱུར་ཀྱང་། །མཁའ་
ལ་མདའ་འཕངས་ས་ལ་ལྟུང་བ་ལྟར། །འཕེན་ཤུགས་ཟད་ནས་ངན་འགྲོར་ལྟུང་བར་འགྱུར། །མེ་ཡི་རང་
བཞིན་ཚ་བ་ཡིན་པ་ལྟར། །འཁོར་བའི་རང་བཞིན་སྡུག་བསྔལ་ཡིན་པར་གསུངས། །དེ་ཕྱིར་སྡུག་བསྔལ་
འདོར་འདོད་སྐྱེས་བུ་ཡིས། །ཐར་པ་ཐོབ་པའི་དོན་དུ་འབད་པར་བྱ།།
སྡུག་བསྔལ་མང་གཟིར་འགྲོ་འདི་ཡལ་བོར་ནས། །རང་ཉིད་ཞི་བདེ་འབའ་ཞིག་དོན་གཉེར་བ།།
ཕ་མ་མེ་ཡིས་ཚིག་པ་ཡལ་བོར་ནས། །རང་ཉིད་བསིལ་བའི་རྫིང་བུར་ཁྲུས་བྱེད་འདྲ། །འགྲོ་འདིས་རང་གི་
བདེ་བ་ཡལ་བོར་ནས། །བདག་གི་དོན་དུ་སྡུག་བསྔལ་ཁུར་བླངས་པ། །ས་དང་རྒྱ་མཚོའི་རྡུལ་ལས་ཆེས་
མང་ན། །དེ་དག་བདག་གིས་ཇི་ལྟར་ཡལ་བར་འདོར། །ཐོགས་མེད་དུས་ནས་ལན་མང་ཕན་བཏགས་པའི།།
འགྲོ་མང་བཟོད་དཀའི་སྡུག་བསྔལ་གྱིས་གཟིར་བ། །མཐོང་ཐོས་དྲན་ཀྱང་རེགས་པར་མ་གྱུར་པ། །བདག་གི་
སྙིང་འདི་ལྕགས་ལས་བྱས་སམ་ཅི། །སྔོན་ཆད་སྡུག་བསྔལ་ཡང་ཡང་སེལ་བྱེད་མ། །མནར་མེད་མེའི་ནང་
དུ་ཚིག་གྱུར་ན། །དེ་ལའང་སྙིང་རྗེའི་བསམ་པ་མི་སྐྱེ་བ། །བདག་འདྲ་མིའི་ལུས་ཅན་དུད་འགྲོར་ཟད། །འགའ་
ཞིག་བདག་ལ་གནོད་ཆེན་བྱེད་ན་ཡང་། །བདག་གིས་གནོད་ཆེན་འདི་འདྲ་མྱོང་འགྱུར་བའི། །བླ་མེད་བྱང་ཆུབ་
མཆོག་གི་རྒྱུར་གྱུར་པའི། །སྦྱིན་སོགས་ཐབས་ནི་བསོད་ནམས་ཐབས་ཡིན་ཏེ། །ཆོས་ཀུན་རང་བཞིན་མེད་
པར་ཡོངས་ཤེས་ནས། །འཁོར་གསུམ་མི་རྟོག་ཤེས་རབ་ཡེ་ཤེས་ཚོགས། །དེ་ལྟར་ཚོགས་གཉིས་ལམ་ལ་
རབ་འབད་ན། །སྐུ་གསུང་ཐུགས་ཀྱི་ཡོན་ཏན་རབ་རྫོགས་ཤིང་། །ཚད་མེད་ཕྲིན་ལས་རྒྱུན་ཆད་མི་མངའ་
བའི། །ཆོས་ཀྱི་རྒྱལ་པོ་སངས་རྒྱས་ཐོབ་པར་འགྱུར།།
དམ་ཆོས་སྒྲུབ་ལ་གཅེས་པའི་མན་ངག་འདི། །ལྷག་བསམ་ཟླ་བ་ཚེས་པས་བསྐུལ་གྱུར་ནས།།
ཐོགས་མེད་ཅེས་བྱས་སྦྱར་ལས་བྱུང་བ་ཡི། །དགེ་བས་འགྲོ་ཀུན་སངས་རྒྱས་མྱུར་ཐོབ་ཤོག །ཤུབྷཾ། 
།།



41ཞལ་གདམས་བསླབ་བྱའི་སྐབས།
༡༧
ཞལ་ཆེམས་དྲི་མ་མེད་པའི་འོད།
ཀློང་ཆེན་རབ་འབྱམས་པ་དྲི་མེད་འོད་ཟེར། (༡༣༠༨-༡༣༦༣)
༄༅། །འཕགས་པ་ཐུགས་རྗེ་ཆེན་པོ་དང་ལྡན་པ་ཐམས་ཅད་ལ་ཕྱག་འཚལ་ལོ། །ལེགས་པའི་ཉི་མ་ཤིན་ཏུ་
རྨད་བྱུང་གསལ་གྱུར་པ། །ཐུགས་རྗེའི་དབང་གིས་སྣ་ཚོགས་རོལ་པ་སྟོན་མཛད་ཅིང་། །མཛད་པའི་འཕྲོ་
འདུས་འགྲོ་བ་ཡོངས་ལ་རྗེས་གཟིགས་ནས། །གདོད་མའི་གཞི་དབྱིངས་གཞོལ་བར་མཛད་ལ་ཕྱག་འཚལ་
ལོ། །གང་གིས་མཛད་པ་མ་ལུས་མཐར་ཕྱིན་ནས། །སྐྱེ་བོ་རྟག་པར་འཛིན་རྣམས་གདུལ་བའི་ཕྱིར། །གྲོང་
ཁྱེར་དམ་པ་ཤིན་ཏུ་རྨད་བྱུང་བ། །རྩྭ་མཆོག་གྲོང་གཤེགས་མཛད་ལ་ཕྱག་འཚལ་ལོ། །འཁོར་བའི་རང་
བཞིན་སྔར་ནས་ཤེས་ཟིན་ཏེ། །འཇིག་རྟེན་ཆོས་ལ་སྙིང་པོ་མེད་པའི་ཕྱིར། །ད་ནི་མི་རྟག་སྒྱུ་མའི་ལུས་
འདོར་བས། །གཅིག་ཏུ་ཕན་པའི་གདམས་ངག་བཤད་ཀྱིས་ཉོན།།
ཚེ་འདིར་བདེན་པར་བཟུང་ཡང་བསླུ་བསླུ་འདྲ། །མི་རྟག་སྙིང་པོ་མེད་པའི་རང་བཞིན་ལ། །ཡིད་
རྟོན་མེད་ཅེས་ངེས་པར་རྟོགས་བྱས་ནས། །དེ་རིང་ཉིད་ནས་དམ་པའི་ཆོས་མཛོད་ཅིག །རྟག་པར་མེད་པའི་
མཛའ་བཤེས་མགྲོན་པོ་འདྲ། །རེ་ཞིག་འདུས་ཀྱང་མྱུར་དུ་འབྲལ་བས་ན། །སྒྱུ་མའི་གྲོགས་ལ་ཆགས་
སེམས་རབ་སྤངས་ཏེ། །གཏན་དུ་ཕན་པ་དམ་པའི་ཆོས་མཛོད་ཅིག །བསགས་ཀྱང་འཇིག་པའི་ནོར་རྫས་
སྦྲང་རྩི་འདྲ། །རང་གིས་བསགས་ཀྱང་གཞན་གྱིས་ལོངས་སྤྱོད་པས། །རང་དབང་ཡོད་དུས་བསོད་
སྦྱིན་པའི་ཚོགས། །ཕྱི་མའི་ལམ་བརྒྱགས་ད་ལྟ་གྲབས་མཛོད་ཅིག །བརྩིགས་ཀྱང་འཇིག་པའི་ཁང་ཁྱིམ་
གཡར་པོ་འདྲ། །སྡོད་པའི་དབང་མེད་འགྲོ་བའི་གནས་སྐབས་ཡོད། །འདུ་འཛིའི་གནས་ལ་ཆགས་སྲེད་
རབ་སྤངས་ཏེ། །ད་ལྟ་ཉིད་ནས་དབེན་པའི་གནས་བསྟེན་ཅིག །མཛའ་དང་མི་མཛའ་བྱིས་པའི་རྩེད་མོ་འདྲ།།
དོན་མེད་ཆགས་སྡང་འབར་བའི་མེ་དཔུང་ཅན། །ཕན་ཚུན་འཐབ་རྩོད་འཁོན་འཛིན་རབ་སྤངས་ལ། །ད་ལྟ་
ཉིད་ནས་རང་གིས་སེམས་ཐུལ་ཅིག །སྙིང་པོ་མེད་པའི་བྱ་བ་སྒྱུ་མ་འདྲ། །རེ་ཞིག་བརྩོན་ཡང་མཐའ་མ་
འབྲས་བུ་མེད། །ཚེ་འདིའི་བྱ་བཞག་འཇིག་རྟེན་ཆོས་སྤོངས་ལ། །ད་ལྟ་ཉིད་ནས་ཐར་པའི་ལམ་ཚོལ་ཅིག།
དལ་འབྱོར་ལུས་རྙེད་རིན་ཆེན་གྲུ་བོ་འདྲ། །སྡུག་བསྔལ་མཚོ་ལས་སྒྲོལ་བའི་སྟོབས་ཡོད་པས།།
ལེ་ལོ་སྙོམས་ལས་སྐྱིད་ལུག་སེམས་བོར་ལ། །ད་ལྟ་ཉིད་ནས་བརྩོན་པའི་སྟོབས་བསྐྱེད་ཅིག །དམ་པའི་བླ་
མ་འཇིགས་སའི་སྐྱེལ་མ་འདྲ། །འཁོར་བའི་དགྲ་ལས་སྐྱོབ་པའི་དེད་དཔོན་ལ། །སྒོ་གསུམ་རྩོལ་མེད་སྲིད་



42
ཞལ་གདམས་དང་མགུར་གླུ་གཅེས་བཏུས།
ཞུ་ཆེན་པོ་ཡིས། །ད་ལྟ་ཉིད་ནས་མཆོད་ཅིང་བསྟེན་པར་མཛོད། །ཟབ་མོའི་གདམས་པ་བདུད་རྩིའི་སྨན་
དང་འདྲ། །ཉོན་མོངས་ནད་རྣམས་གསོ་བའི་མཆོག་ཡིན་པས། །རྒྱུད་ལ་བསྟེན་ཅིང་ལེགས་པར་གོམས་པ་
ཡིས། །ད་ལྟ་ཉིད་ནས་ཀློང་དུ་འགྱུར་བར་མཛོད། །བསླབ་གསུམ་རྣམ་དག་ཡིད་བཞིན་ནོར་བུ་འདྲ། །འདི་
ཕྱིར་བདེ་ཞིང་མཐར་ཐུག་ལེགས་པའི་ལམ། །བྱང་ཆུབ་ཞི་བ་དམ་པ་ཐོབ་པས་ན། །ད་ལྟ་ཉིད་ནས་རྒྱུད་ལ་
བསྟེན་པར་མཛོད། །སྣ་ཚོགས་ཐོས་པ་རིན་ཆེན་སྒྲོན་མེ་འདྲ། །གཏི་མུག་སེལ་ཞིང་ཐར་ལམ་སྣང་བར་བྱེད།།
ཡེ་ཤེས་མིག་འབྱེད་ཕན་བདེའི་འོད་འཕྲོ་བས། །ད་ལྟ་ཉིད་ནས་ཕྱོགས་རིས་མེད་པར་མཛོད། །ལེགས་པར་
བསམ་པ་གསེར་མཁན་མཁས་པ་འདྲ། །ཡིན་མིན་ཐེ་ཚོམ་སྒྲོ་འདོགས་ཀུན་གཅོད་པས། །ཐོས་པའི་རང་
བཞིན་བསམ་བྱུང་ཤེས་རབ་ཀྱིས། །ད་ལྟ་ཉིད་ནས་ཁོང་དུ་ཆུད་པར་མཛོད། །སྒོམ་པའི་རང་བཞིན་བདུད་
རྩིའི་རོ་མྱོང་འདྲ། །ཐོས་བསམ་དོན་སྒོམ་ཉོན་མོངས་ནད་ཀུན་ཞི། །སྤྲོས་པའི་མཚོ་བརྒལ་སྙིང་པོའི་ཕ་རོལ་
ཕྱིན། །ད་ལྟ་ཉིད་ནས་ནགས་སུ་བསྒོམ་པར་མཛོད།།
ལྟ་བའི་རང་བཞིན་དྲི་མེད་ནམ་མཁའ་འདྲ། །མཐོ་དམན་རྒྱ་ཆད་ཕྱོགས་ལྷུ ང་ཀུན་དང་བྲལ།།
ཡངས་དོག་མེད་ཅིང་སྨྲ་བསམ་བརྗོད་ལས་འདས། །ད་ལྟ་ཉིད་ནས་རྟོགས་པའི་ཐབས་མཛོད་ཅིག །སྒོམ་
པའི་རང་བཞིན་རི་བོ་རྒྱ་མཚོ་འདྲ། །འཕོ་འགྱུར་མེད་ཅིང་དྭངས་ལ་རྙོགས་པ་མེད། །རྣམ་གཡེང་སྤྲོས་པའི་
མཚན་མ་ཀུན་ཞི་བ། །ད་ལྟ་ཉིད་ནས་ཇི་བཞིན་བསྒོམ་པར་མཛོད། །སྤྱོད་པའི་རང་བཞིན་སྐྱེ་བོ་མཁས་པ་
འདྲ། །དུས་སུ་བབས་དང་གང་ཕན་གནས་སྐབས་ཤེས། །ཆགས་ཐོགས་བླང་དོར་དགག་སྒྲུབ་སྒྱུ་མའི་ངང་།།
ད་ལྟ་ཉིད་ནས་གཟུང་འཛིན་གྲོལ་བར་མཛོད། །འབྲས་བུ་རང་བཞིན་དེད་དཔོན་ནོར་ལོན་འདྲ། །རང་ཉིད་
འབྱོར་བས་གཞན་དོན་ལྷུན་གྱིས་གྲུབ། །རེ་དང་དོགས་མེད་ངང་གིས་བློ་བདེ་བ། །ད་ལྟ་ཉིད་ནས་ཐོབ་ཕྱིར་
འབད་པར་མཛོད། །སེམས་ཀྱི་རང་བཞིན་ཆོས་དབྱིངས་ནམ་མཁའ་འདྲ། །ནམ་མཁའི་རང་བཞིན་སེམས་
ཉིད་གཉུག་མའི་དོན། །དོན་ལ་གཉིས་མེད་མཉམ་རྫོགས་ཆེན་པོ་རུ། །ད་ལྟ་ཉིད་ནས་ངེས་པར་རྟོགས་པར་
མཛོད། །སྣ་ཚོགས་ཆོས་རྣམས་མེ་ལོང་གཟུགས་བརྙན་འདྲ། །སྣང་བས་སྟོང་སྟེ་ལོགས་ན་སྟོང་པ་མེད།།
གཅིག་དང་ཐ་དད་མ་བརྟག་ཉམས་དགའ་བར། །ད་ལྟ་ཉིད་ནས་ངེས་པར་མཁྱེན་པར་མཛོད། །གཟུང་བའི་
ཡུལ་ལ་འཛིན་པ་རྨི་ལམ་འདྲ། ། དོན་ལ་གཉིས་མེད་བག་ཆགས་གཉིས་སྣང་སྟེ། །དེ་ཡང་བློས་བཏགས་
རང་གི་ངོ་བོ་སྟོང་། །ད་ལྟ་ཉིད་ནས་གཉིས་མེད་མཁྱེན་པར་མཛོད། །འཁོར་འདས་རང་བཞིན་སྒྱུ་མའི་རྩེད་
མོ་འདྲ། །བཟང་ངན་སྣང་ཡང་ངོ་བོ་མཉམ་པ་ཉིད། །ཐམས་ཅད་མ་སྐྱེས་ནམ་མཁའི་རང་བཞིན་དུ། །ད་ལྟ་
ཉིད་ནས་ངེས་པར་མཁྱེན་པར་མཛོད། །འཁྲུལ་སྣང་བདེ་སྡུག་སྤྲུལ་པའི་རང་བཞིན་འདྲ། །དགེ་སྡིག་རྒྱུ་



43ཞལ་གདམས་བསླབ་བྱའི་སྐབས།
འབྲས་སོ་སོར་ཤར་དུས་ནས། །རང་བཞིན་མ་སྐྱེས་ངོ་བོ་འཕོ་འགྱུར་མེད། །ད་ལྟ་ཉིད་ནས་ངེས་པར་མཁྱེན་
པར་མཛོད། །བློས་བཏགས་ཆོས་རྣམས་བྱིས་པའི་རྩེད་མོ་འདྲ། །དོན་ལ་མི་གནས་རྟོག་པས་རབ་ཕྱེ་ནས།།
བཟང་ངན་གྲུབ་མཐའི་ཕྱོགས་འཛིན་སོ་སོར་ཞེན། །ད་ལྟ་ཉིད་ནས་མཉམ་ཉིད་མཁྱེན་པར་མཛོད།།
གཞན་ཡང་སྦྱིན་པ་རིན་ཆེན་གཏེར་དང་འདྲ། །མི་ཟད་གོང་དུ་འཕེལ་ཞིང་འབྱོར་བའི་རྒྱུ། །ཐ་མ་
མཆོག་འབྲིང་བསོད་ནམས་ཞིང་རྣམས་ལ། །ད་ལྟ་ཉིད་ནས་ཅི་འོས་སྦྱིན་པར་མཛོད། །ཚུལ་ཁྲིམས་དྲི་མེད་
ཤིང་རྟ་བཟང་པོ་འདྲ། །མངོན་མཐོ་ངེས་ལེགས་གྲོང་ཁྱེར་བསྒྲོད་པའི་སྟེགས། །སྡོམ་དང་ཆོས་སྡུད་སེམས་
ཅན་དོན་བྱེད་རྣམས། །ད་ལྟ་ཉིད་ནས་རྒྱུད་ལ་བསྟེན་པར་མཛོད། །བཟོད་པ་མཚོ་ཆེན་མི་འཁྲུགས་མཚོ་
དང་འདྲ། །གནོད་པས་མི་འཕྲོག་དཀའ་ཐུབ་ནང་ནས་མཆོག །སྡུག་བསྔལ་དང་ལེན་སྙིང་རྗེའི་ཆོས་སེམས་
སོགས། །ད་ལྟ་ཉིད་ནས་གོམས་ཤིང་འདྲེས་པར་མཛོད། །བརྩོན་འགྲུས་མེ་ཆེན་ཕུང་པོ་འབར་བ་འདྲ། །མི་
མཐུན་ཕྱོགས་བསྲེགས་དགེ་ལ་ཡང་དག་སྤྲོ། །སྒྱིད་ལུག་སྙོམ་ལས་ལེ་ལོ་མེད་པ་ཡིས། །ད་ལྟ་ཉིད་ནས་ཐར་
ལམ་བསྒྲུབ་པར་མཛོད། །བསམ་གཏན་མི་གཡོ་རི་རྒྱལ་མཆོག་དང་འདྲ། །དམིགས་པས་མི་བསྐྱོད་ཡུལ་
ལ་ཡེངས་བ་མེད། །གང་ལ་མཉམ་བཞག་གཞན་གྱིས་མི་འཕྲོག་པ། །ད་ལྟ་ཉིད་ནས་རྒྱུད་ལ་གོམས་པར་
མཛོད། །ཤེས་རབ་རྒྱ་ཆེན་ཉི་མའི་དཀྱིལ་འཁོར་འདྲ། །གཏི་མུག་མུན་སེལ་དམ་ཆོས་སྣང་བར་བྱེད། །ཐར་
གླིང་མཆོག་སྤེལ་ཉེས་པའི་ཆུ་གཏེར་སྐེམས། །ད་ལྟ་ཉིད་ནས་གོང་དུ་འཕེལ་བར་མཛོད། །ཐབས་མཁས་
དེད་དཔོན་ནོར་བུ་ལེན་པ་འདྲ། །སྡུག་བསྔལ་མཚོ་བརྒལ་བདེ་ཆེན་གླིང་བསྒྲོད་ནས། །སྐུ་གསུམ་མཆོག་
ཐོབ་དོན་གཉིས་ལྷུན་གྱིས་གྲུབ། །ད་ལྟ་ཉིད་ནས་ཐབས་ཀྱིས་གཞན་ཕན་མཛོད། །སྟོབས་ཆེན་ཕ་རོལ་གནོན་
པའི་དཔའ་བོ་འདྲ། །ཉོན་མོངས་དཔུང་འཇོམས་བྱང་ཆུབ་ལམ་ལ་དགོད། །དགེ་ཚོགས་མཐར་ཕྱིན་བར་
ཆད་མེད་པས་ན། །ད་ལྟ་ཉིད་ནས་རྒྱུད་ལ་བསྟེན་པར་མཛོད། །སྨོན་ལམ་ཡིད་བཞིན་ནོར་བུ་ཆེན་པོ་འདྲ།།
འདོད་དགུ་ལྷུན་འགྲུབ་བདེ་ཆེན་ངང་གིས་འཕེལ། །ཞི་ལ་སེམས་གཞོལ་ཡིད་ལ་རེ་བ་སྐོང་། །ད་ལྟ་ཉིད་ནས་
རླབས་ཆེན་འདེབས་པར་མཛོད། །ཡེ་ཤེས་མཁའ་ལ་ཆུ་འཛིན་འཁྲིགས་པ་འདྲ། །ཏིང་འཛིན་གཟུངས་སྤྲིན་
ཕན་བདེ་ཆར་འབེབ་པས། །འགྲོ་ཀུན་དགེ་ཚོགས་ལོ་ཏོག་ལེགས་པར་བསྐྲུན། །ད་ལྟ་ཉིད་ནས་ཐོབ་ཕྱིར་
འབད་པར་མཛོད།།
ཐབས་དང་ཤེས་རབ་བཞོན་པ་བཟང་པོ་འདྲ། །སྲིད་ཞིར་མི་ལྟུང་རང་གཞན་དོན་གཉིས་འགྲུབ།།
ལམ་ལྔ་མཐར་ཕྱིན་སྐུ་གསུམ་ལྷུན་གྱིས་གྲུབ། །ད་ལྟ་ཉིད་ནས་འབད་པས་བསྒྲུབ་པར་མཛོད། །བྱང་ཆུབ་
ཕྱོགས་ཆོས་ལམ་བཟང་ཆེན་པོ་འདྲ། །དུས་གསུམ་འཕགས་རྣམས་སྔ་ཕྱིའི་གཤེགས་ཤུལ་ཡིན། །དྲན་པ་



44ཞལ་གདམས་དང་མགུར་གླུ་གཅེས་བཏུས།
ཉེར་བཞག་བཞི་སོགས་སུམ་ཅུ་བདུན། །ད་ལྟ་ཉིད་ནས་བསྒོམ་ཕྱིར་བརྩོན་པར་མཛོད། །གཞན་ཡང་བྱམས་
པ་ཕ་མ་བཟང་པོ་འདྲ། །འགྲོ་དྲུག་བུ་ལ་ཐུགས་རྗེ་རྒྱུན་མི་འཆད། །བརྩེ་བས་དོན་བྱེད་ཕན་པ་རྟག་ཏུ་སྒྲུབ། །ད་
ལྟ་ཉིད་ནས་རྒྱུད་ལ་གོམས་པར་མཛོད། །སྙིང་རྗེ་རྒྱལ་སྲས་བྱང་ཆུབ་སེམས་དཔའ་འདྲ། །འགྲོ་བའི་སྡུག་
བསྔལ་བདག་གི་སྡུག་བསྔལ་བཞིན། །བྲལ་བར་འདོད་པ་བརྩོན་པའི་ཡ་ལད་ཅན། །ད་ལྟ་ཉིད་ནས་རྒྱུད་
ལ་བསྟེན་པར་མཛོད། །དགའ་བ་རིགས་ཀྱི་རྗེ་དཔོན་བཟང་པོ་འདྲ། །གཞན་དག་དགེ་བས་རང་ཉིད་བློ་
བདེ་བས། །ཆེད་དུ་བཀོད་པ་བཞིན་དུ་རྗེས་ཡི་རང་། །ད་ལྟ་ཉིད་ནས་མཆོག་ཏུ་གོམས་པར་མཛོད། །བཏང་
སྙོམས་རང་བཞིན་སྙོམས་པའི་ས་གཞི་འདྲ། །ཉེ་རིང་ཆགས་སྡང་མེད་ཅིང་ཟུག་རྔུ་བྲལ། །རྟག་ཏུ་མཉམ་པའི་
ངང་ནས་བདེ་བ་ཆེ། །ད་ལྟ་ཉིད་ནས་རང་བཞིན་གོམས་པར་མཛོད། །བྱང་ཆུབ་སེམས་གཉིས་དེད་དཔོན་
དམ་པ་འདྲ། །དགེ་ཀུན་ཐར་གླིང་བསྒྲོད་པའི་ཁ་ལོ་བ། །སྲིད་པའི་མི་སྐྱོ་གཞན་དོན་ཕུན་སུམ་ཚོགས། །ད་
ལྟ་ཉིད་ནས་ཡང་ཡང་བསྐྱེད་པར་མཛོད། །མོས་པ་རྒྱ་མཚོ་ཆུ་གཏེར་ཆེན་པོ་འདྲ། །དགེ་བས་གང་ཞིག་སྔ་
ཕྱི་རོ་གཅིག་འཛིན། །དུས་ཀུན་མི་ཉམས་དད་པའི་རླབས་གཡོ་བ། །ད་ལྟ་ཉིད་ནས་རྒྱུད་ལ་བསྟེན་པར་
མཛོད། །བསྔོ་བ་མི་ཟད་ནམ་མཁའི་མཛོད་དང་འདྲ། །ཆོས་དབྱིངས་བསྔོས་པས་མི་ཉམས་གོང་དུ་འཕེལ།
།ཆོས་སྐུ་རོ་གཅིག་གཟུགས་སྐུ་ལྷུན་གྱིས་གྲུབ། །ད་ལྟ་ཉིད་ནས་འཁོར་གསུམ་དག་པར་མཛོད། །རྗེས་སུ་ཡི་
རང་ནམ་མཁའི་ཁམས་དང་འདྲ། །བསོད་ནམས་མཐའ་ཡས་དམིགས་མེད་རློམ་སེམས་བྲལ། །མི་གཡོ་
རབ་ཏུ་དྭངས་བའི་རྣམ་པ་ཅན། །ད་ལྟ་ཉིད་ནས་ཡང་ཡང་བསྟེན་པར་མཛོད།།
གཞན་ཡང་དྲན་པ་ལྕགས་ཀྱུ་བཟང་པོ་འདྲ། །སེམས་ཀྱི་གླང་པོ་མ་ཐུལ་མྱོས་པར་འཛིན། །ཉེས་
པས་རབ་ལྡོག་རང་བཞིན་དགེ་ལ་སྦྱོར། །ད་ལྟ་ཉིད་ནས་རྒྱུ ད་ལ་བསྟེན་པར་མཛོད། །ཤེས་བཞིན་མ་
ཡེངས་མེལ་ཚེ་བཟང་པོ་འདྲ། །མི་དགེའི་རྐུན་པོས་གླགས་སྐབས་མི་རྙེད་ཅིང་། །དགེ་བའི་ནོར་མང་སྲུང་ལ་
ཞུགས་པས་ན། །ད་ལྟ་ཉིད་ནས་ངེས་པར་བསྟེན་པར་མཛོད། །བག་ཡོད་ལྕགས་རི་འོབས་བཟང་བསྐོར་བ་
འདྲ། །ཉོན་མོངས་ཆོམ་རྐུན་ཚོགས་ཀྱིས་མི་འཕྲོགས་ཤིང་། །ལས་ཀྱི་དགྲ་ལས་རྒྱལ་བའི་དཔུང་ཚོགས་ཅན།།
ད་ལྟ་ཉིད་ནས་སེམས་བསྲུང་འབད་པར་མཛོད། །གཞན་ཡང་དད་པ་ཞིང་ས་བཟང་པོ་འདྲ། །འདོད་རྒུ་
འབྱུང་ཞིང་བྱང་ཆུབ་ལོ་ཏོག་བསྐྲུན། །འདི་ཕྱིར་བདེ་ཞིང་རྟག་ཏུ་ཕན་པ་སྒྲུབ། །ད་ལྟ་ཉིད་ནས་གོང་དུ་
འཕེལ་བར་མཛོད། །གཏོང་ཕོད་པདྨའི་རྫིང་བུ་བཟང་པོ་འདྲ། །དམ་པ་འདུ་ཞིང་སྐྱེ་བོ་དགའ་བ་བསྐྱེད།།
བདོག་པ་འབྲས་བཅས་ལོངས་སྤྱོད་སྙིང་པོ་ཡོད། །ད་ལྟ་ཉིད་ནས་གཞན་དག་དགའ་བར་མཛོད། །སྙན་
པར་སྨྲ་བ་ལྷ་ཡི་རྔ་སྒྲ་འདྲ། །འགྲོ་བའི་ཡིད་འཛིན་མཐོང་ན་མི་མཐུན་མེད། །དུལ་བའི་རྗེས་འགྲོ་དགའ་བ་



ཞལ་གདམས་བསླབ་བྱའི་སྐབས།45
བསྐྱེད་པས་ན། །ད་ལྟ་ཉིད་ནས་བསྟོད་པས་མགུ་བར་མཛོད། །ཞི་བའི་སྤྱོད་ལམ་དྲང་སྲོང་དམ་པ་འདྲ། །མི་
དགེ་འགོག་ཅིང་འགྲོ་བའི་དད་པ་འཕེལ། །བཅོས་མའི་ཚུལ་སྤོངས་རང་བཞིན་དུལ་བའི་ངང་། །ད་ལྟ་ཉིད་
ནས་སྤྱོད་ཡུལ་ཕུན་ཚོགས་མཛོད། །དམ་པའི་ཆོས་ཉིད་བདེ་གཤེགས་དཔའ་བོ་འདྲ། །ཀུན་དང་མཐུན་ཞིང་
ཀུན་ལས་ཁྱད་པར་འཕགས། །ཀུན་དང་ཆ་མཐུན་ཀུན་དང་མི་འདྲ་བར། །ད་ལྟ་ཉིད་ནས་རྒྱུད་ལ་བསྟེན་
པར་མཛོད།།
དལ་འབྱོར་ལུས་འདི་སྒྱུ་མའི་ཁང་བཟང་འདྲ། །རེ་ཞིག་སྣང་ཡང་ནམ་འཇིག་ངེས་པ་མེད། །ཚེ་ལ་
ལོང་མེད་འདུས་ཀྱང་འབྲལ་བའི་ཆོས། །ད་ལྟ་ཉིད་ནས་ཡང་ཡང་དྲན་པར་མཛོད། །ལོངས་སྤྱོད་གཡོ་བ་
སྟོན་ཀའི་སྤྲིན་དང་འདྲ། །འབྱོར་བའི་རང་བཞིན་གང་དུ་རྒུད་པའི་ཆོས། །སྙིང་ནས་སྙིང་པོ་མེད་པའི་རང་
བཞིན་དུ། །ད་ལྟ་ཉིད་ནས་ངེས་པར་རྟོགས་པར་མཛོད། །འགྲོ་ཀུན་མི་རྟག་སྔ་ཕྱིའི་མགྲོན་པོ་འདྲ། །རྒན་
རབས་སྔོན་སོང་གཞོན་རབས་ཕྱི་ནས་འགྲོ །ད་ལྟ་རྣམས་ཀྱང་ལོ་བརྒྱར་གཅིག་མི་ལུས། །ད་ལྟ་ཉིད་ནས་
ངེས་པར་རྟོགས་པར་མཛོད། །ཚེ་འདིའི་སྣང་བ་དེ་རིང་ཉིན་གང་འདྲ། །བར་དོའི་སྣང་བ་དོ་ནུབ་རྨི་ལམ་
ཚུལ། །ཕྱི་མའི་སྣང་བ་སང་བཞིན་མྱུར་དུ་འོངས། །ད་ལྟ་ཉིད་ནས་དམ་པའི་ཆོས་མཛོད་ཅིག།
དེ་ལྟར་ཆོས་ཀུན་འདྲ་བའི་དཔེས་བསྟན་ནས། །ཡང་ཅིག་དད་ལྡན་རྣམས་ལ་བསྐུལ་བ་ནི། །འདུས་
པའི་ཐ་མ་བྲལ་བའི་ཆོས་ཡིན་པས། །ཁོ་བོ་མི་སྡོད་ཐར་པའི་གླིང་དུ་འགྲོ །འཁོར་བའི་ཆོས་ལ་ཡིད་རྟོན་
འགའ་མེད་པས། །སྐྱེ་མེད་ཆོས་སྐུའི་གཏན་སྲིད་ཟིན་པར་མཛོད། །འཇིག་རྟེན་སྣང་བ་སྒྱུ་མའི་བསླུ་བྲིད་
མཁན། །བརྫུན་པའི་རང་བཞིན་སྒེག་མོ་གཡོ་ཅན་འདྲ། །དགེ་ལས་སེམས་འཕྲོག་ཉོན་མོངས་ཚོགས་
འཕེལ་བས། །རིང་དུ་སྤོངས་ཏེ་དམ་པའི་ཆོས་མཛོད་ཅིག །ཆོག་ཤེས་མེད་ན་འབྱོར་ཡང་དབུལ་པོ་སྟེ།།
འཇུངས་པའི་སེམས་ལ་ཁེངས་པའི་དུས་མེད་དོ། །ཆོག་ཤེས་ལྡན་ན་འབྱོར་བའི་ཡ་རབས་ཡིན། །ཅུང་ཟད་
མཆིས་ལའང་བདེ་བས་སེམས་གང་ངོ༌། །ཆང་དང་བུད་མེད་ཉོན་མོངས་འབྱུང་ཁུངས་ལ། །ཆགས་སྲེད་
འདུན་པའི་སེམས་ནི་རབ་སྤངས་ཏེ། །དྲང་སྲོང་རྣམས་ཀྱི་སྤྱོད་ལ་རབ་གཞོལ་ནས། །དབེན་པའི་གནས་སུ་
ཞི་བའི་དོན་སྒོམས་ཤིག །ཉིན་མཚན་མི་ངལ་གཅིག་ཏུ་སེམས་དགེ་བ། །ཉེས་སྤངས་ཕན་པ་མཛད་དེས་
གསུངས་བཞིན་དུ། །སྐད་ཅིག་མ་ཡེངས་དམ་པའི་ཆོས་མཛོད་ཅིག །འཆི་ཁར་མི་འགྱོད་མ་འོང་ཕན་པ་
འགྲུབ། །ཡང་ཅིག་ཡུན་རིང་ལས་སྨོན་དག་པ་ཡིས། །ཆོས་དང་དམ་ཚིག་འདྲེས་པའི་སློབ་མ་དག །འདུས་
ཀྱང་འབྲལ་བའི་ཆོས་ཏེ་དཔོན་སློབ་གྱིས། །ཚོང་ཁང་མགྲོན་པོ་འདྲ་བར་མཁྱེན་པར་མཛོད། །སྙིང་ནས་
གཅིག་ཏུ་ཕན་པའི་གཏམ་སྨྲས་པ། །ཡུལ་དང་ལོངས་སྤྱོད་མཛའ་བཤེས་གཉེན་འདུན་སོགས། །ཚེ་འདིའི་



46
ཞལ་གདམས་དང་མགུར་གླུ་གཅེས་བཏུས།
རྣམ་གཡེང་འདུ་འཛི་ཀུན་སྤངས་ལ། །ཞི་བའི་གནས་སུ་བསམ་གཏན་བསྒོམ་པར་མཛོད། །ཅིས་ཀྱང་མི་ཕན་
འགྲོ་བའི་དུས་བྱུང་ཚེ། །འཆི་ཁར་མི་འཇིགས་དམ་པའི་ཆོས་དགོས་པས། །བླ་མའི་མན་ངག་ཟབ་དོན་སྙིང་
པོའི་ཆོས། །ད་ལྟ་ཉིད་ནས་གོམས་ཤིང་བརྩོན་པར་མཛོད། །ཀུན་གྱི་ནང་ནས་འོད་གསལ་སྙིང་པོའི་ཆོས།།
ཀུན་གྱི་སྙིང་པོ་སྙིང་ཐིག་གསང་བའི་དོན། །ཀུན་ལས་མཆོག་གྱུར་ཚེ་གཅིག་སངས་རྒྱས་ལམ། །ཀུན་བཟང་
བདེ་ཆེན་བསྒྲུབ་ལ་བརྩོན་པར་མཛོད། །གཞན་ཡང་ཟབ་དོན་བདུད་རྩིའི་སྙིང་པོ་ཅན། །དམ་པ་རྣམས་
ལས་བརྒྱུད་པའི་ཆོས་བཙལ་ཏེ། །བརྩོན་པའི་སྟོབས་ཀྱིས་གཅིག་པུར་ཉམས་སུ་ལོངས། །མྱུར་དུ་རྒྱལ་བའི་
གོ་འཕང་ཐོབ་པར་འགྱུར།།
ད་ལྟ་ཉིད་ནས་བདེ་མཆོག་ཀུན་འགྲུབ་ཅིང་། །ཕྱི་མའི་དུས་ནའང་ཕན་པ་དམ་པའི་ཆོས། །མཐོང་
དང་མ་མཐོང་ཆེ་བའི་ཡོན་ཏན་ཅན། །སྙིང་པོ་དོན་ལ་དེང་ནས་བརྩོན་པར་མཛོད། །སྤྲིན་བྲལ་ཟླ་བ་གང་
བའི་ཚོགས་གང་བ། །སྐར་མའི་བདག་པོ་དེ་ཡང་འཆར་དུ་ཉེ། །བླ་བྲེ་གདུགས་དང་རྒྱལ་མཚན་རོལ་མོའི་
སྒྲ། །མཁའ་འགྲོའི་ཚོགས་མང་ལྷགས་པས་མཛེས་གྱུར་ཅིང་། །ཐུགས་རྗེ་མངའ་བའི་མགོན་པོ་པདྨའི་ཞལ།།
དབུགས་འབྱིན་མཛད་པ་དེ་ཡིས་དེང་བཟུང་བས། །འགྲོ་བའི་དུས་བབས་མགྲོན་པོ་ལམ་ཞུགས་བཞིན།།
འཆི་བས་དགའ་བའི་རྙེད་པ་ལེགས་གྲུབ་པ། །རྒྱ་མཚོའི་དོན་ཡོངས་གྲུབ་པའི་ཚོད་ལ་དར། །གཡུལ་ལས་
རྣམ་པར་རྒྱལ་བའི་ལྷ་དབང་དང་། །བསམ་གཏན་གྲུབ་པའི་བདེ་བས་ཆེས་ལྷག་གོ །ད་ནི་མི་སྡོད་པདྨ་
ལས་འབྲེལ་རྩལ། །འཆི་མེད་བདེ་ཆེན་བཙན་ས་ཟིན་དུ་འགྲོ །ཚེ་ཟད་ལས་ཟད་སྨོན་ལམ་འཕེན་པ་ཟད།།
འཇིག་རྟེན་ཆོས་ཟད་ཚེ་འདིའི་སྣང་བ་ཟད། །བར་དོའི་ཡུལ་ལ་ཞིང་སྣང་རྒྱ་ཆེ་བས། །རང་སྣང་ངོ་བོ་སྐད་
ཅིག་རང་རིག་ནས། །གདོད་མའི་ས་ལ་གཏན་སྲིད་ཟིན་ཏུ་ཉེ། །རང་ཉིད་འབྱོར་བས་གཞན་ཉིད་བློ་བདེ་བ།།
སྤྲུལ་པའི་སྐྱེ་བས་ཐར་གླིང་ཕན་པ་བསྒྲུབ། །དེ་དུས་སློབ་མའི་དམ་པ་ཁྱེད་རྣམས་དང་། །ཕྲད་ནས་ཆོས་ཀྱི་
དགའ་བས་ཚིམ་པར་སྨོན། །ད་རེས་ཚེ་འདིའི་འབྲེལ་བ་དེ་ལས་མེད། །ཕྱོགས་མེད་སྤྲང་པོ་གང་བདེར་ཤི་བ་
ལ། །མྱ་ངན་མ་བྱེད་རྒྱུན་དུ་གསོལ་བ་ཐོབ། །དེ་སྐད་ཕན་པར་སྨྲ་བའི་སྙིང་གི་གཏམ། །དད་ལྡན་བུང་བ་
དགའ་བསྐྱེད་པདྨའི་སྤྲིན། །ལེགས་སྨྲས་དགེ་བས་འགྲོ་བ་ཁམས་གསུམ་པོ། །གདོད་མའི་ས་ལ་མྱ་ངན་
འདས་པར་ཤོག །ཅེས་བུ་སློབ་སྤྱི་ལ་ཞལ་ཆེམས་ཀྱི་མགུར་གསུངས་སོ།། །།



47ཞལ་གདམས་བསླབ་བྱའི་སྐབས།
༡ར
ཕྱི་རབས་ཀྱི་གདུལ་བྱ་ལ་བསྒྲུབ་པར་བསྐུལ་བ།
རེད་མདའ་བ་གཞོན་ནུ་བློ་གྲོས། (༡༣༤༩—༡༤༡༢)
༄༅། །གང་ཞིག་ལེགས་གསུངས་དམ་ཆོས་འདུལ་བ་ལ། །རབ་ཏུ་བྱུང་ནས་ལེགས་པར་མི་སྡོམ་ཞིང་།།
ཐུབ་པའི་བཀའ་ལུང་ཚུལ་མིན་འདའ་བྱེད་པའི། །དགེ་སྦྱོང་དེ་དག་འཇིག་རྟེན་ཆོམ་རྐུན་ཡིན། །འཁྱོག་པོར་
སྨྲ་ལ་གཞན་དག་བརླང་པོར་སེམས། །ངག་མི་བཙུན་པ་དགེ་སྦྱོང་ཚུལ་མིན་པས། །གྱ་གྱུའི་སེམས་དང་དེ་
ཡི་ཚུལ་སྤངས་ཏེ། །གསོང་པོར་སྨྲ་ལ་ཁོ་བོས་རྟག་ཏུ་བསྟེན། །འཛེམ་མེད་སྨྲ་ལ་གཞན་དག་སྤོབས་པར་
སེམས། །ངག་མི་སྡོམ་པ་དགེ་སྦྱོང་ཚུལ་མིན་པས། །མུ་ཅོར་སྨྲ་བ་སྨྱོན་པའི་ཚུལ་སྤངས་ཏེ། །ཞི་བའི་ཚུལ་
ལ་ཁོ་བོས་རྟག་ཏུ་བསྟེན། །ཕྱི་ཚུལ་འཆོས་ལ་གཞན་དག་བཙུན་པར་སེམས། །གཡོ་སྒྱུའི་སྤྱོད་པ་དགེ་སྦྱོང་
ཚུལ་མིན་པས། །ཕ་རོལ་བྲིད་བྱེད་ཡོན་པོའི་ཚུལ་སྤངས་ཏེ། །ངེས་པའི་ཚུལ་ལ་ཁོ་བོས་རྟག་ཏུ་བསྟེན། །རང་
དགའི་སྤྱོད་པ་གཞན་དག་དྲང་པོར་སེམས། །དབང་པོ་མི་སྡོམ་དགེ་སྦྱོང་ཚུལ་མིན་པས། །བག་དང་མི་ལྡན་
ཧྲལ་པོའི་ཚུལ་སྤངས་ཏེ། །བག་ཡོད་ཚུལ་ལ་ཁོ་བོས་རྟག་ཏུ་བསྟེན། །བྱ་བྱེད་མང་བ་གཞན་དག་གྲུང་པོར་
སེམས། །རྣམ་གཡེང་འདོད་པ་དགེ་སྦྱོང་ཚུལ་མིན་པས། །འདུ་འདི་བསྲེ་བ་ཁྱིམ་པའི་ཚུལ་སྤངས་ཏེ། །དོན་
ཉུང་ཚུལ་ལ་ཁོ་བོས་རྟག་ཏུ་བསྟེན། །ལོངས་སྤྱོད་འབྱོར་བ་གཞན་དག་དཔལ་དུ་སེམས། །འདོད་ཞེན་ཆེ་བ་
དགེ་སྦྱོང་ཚུལ་མིན་པས། །ཟང་ཟིང་དང་བཅས་གྲོང་པའི་ཚུལ་སྤངས་ཏེ། །ཆོག་ཤེས་ཚུལ་ལ་ཁོ་བོས་རྟག་
ཏུ་བསྟེན། །གྲོང་དག་འགྲིམ་པ་གཞན་དག་གདུལ་བྱར་སེམས། །རྙེད་བཀུར་སྒྲུབ་པ་དགེ་སྦྱོང་ཚུལ་མིན་
པས། །ཁེ་སྤོགས་འདོད་པ་ཚོང་པའི་ཚུལ་སྤངས་ཏེ། །བས་མཐའི་གནས་ལ་ཁོ་བོས་རྟག་ཏུ་བསྟེན། །འཇིག་
རྟེན་འདྲེན་པ་ལྷ་མིའི་སྟོན་པ་ཡིས། །འདོད་ལ་ཞེན་པ་ཁོང་ཁྲོའི་རྩ་བ་བསྟན། །འདོད་པའི་ཡོན་ཏན་སྡུག་
བསྔལ་བསྐྱེད་པ་སྟེ། །ནད་དང་འབྲས་དང་ཟུག་རྔུའི་རྩ་བ་ཡིན། །ཇི་ལྟར་མཛེ་ཅན་གཡན་པ་ཕུགས་པ་དང་།།
ཚ་བའི་ནད་ཅན་སྲིད་པའི་ཆུ་དང་ནི། །སྐོམ་པས་ཉེན་པ་ལན་ཚྭའི་ཆུ་འཐུང་བཞིན། །འདོད་པ་བསྟེན་པས་
ནམ་ཡང་ངོམས་མི་འགྱུར། །དུག་དང་བཅས་པའི་ཁ་ཟས་གཡོས་ལེགས་དང་། །སྤུ་གྲིའི་སོ་ལ་ཆགས་པའི་
སྦྲང་རྩི་དང་། །ཤིང་རྟ་འདྲེན་པའི་ཕྱུགས་ཀྱིས་རྩྭ་ཟོས་བཞིན། །འདོད་པའི་ཡོན་ཏན་མནོག་ཆུང་ཉེས་པ་
མང་། །གླང་ཆེན་དྲི་ལ་ཆགས་པའི་སྦྲང་བུ་དང་། །རྔོན་པའི་གླུ་དབྱངས་ཉན་པའི་རི་དྭགས་དང་། །ལྕགས་
ཀྱུའི་ཤ་ལ་ཆགས་པའི་ཉ་བཞིན་དུ། །འདོད་ལ་རྐམ་པའི་བྱིས་པ་མྱུར་དུ་བརླག །ཅེས་གསུངས་སོ།།11



48
ཞལ་གདམས་དང་མགུར་གླུ་གཅེས་བཏུས།
༡༩
སྒོམ་དོན་མདོར་བསྡུས་པ།
ཞྭ་དམར་མཁའ་སྤྱོད་དབང་པོ། (༡ ༣༥༠-༡༤༠༥)
བ༄༅། །ཐུགས་རྗེ་བྱིན་རླབས་བླ་མེད་པ། །བཀའ་དྲིན་མཚུངས་པ་མེད་པའི་རྗེ། །ལྟེམས་རྐྱང་མེད་པའི་
དད་པ་ཡིས། །དྲན་པ་བརྗེད་མེད་གསོལ་བ་འདེབས།།
སྔོན་གྱི་ལས་སྨོན་རབ་དཀར་བས། །སྐྱོན་མེད་དལ་འབྱོར་རིན་ཆེན་ཐོབ། །བརྒྱུད་ལྡན་བླ་མ་
མཆོག་དང་མཇལ། །རྙེད་པར་དཀའ་བ་རྙེད་དོ་བུ། །ཟབ་ལམ་གནད་ཀྱི་གདམས་པ་ཐོབ། །ངེས་ཤེས་སྒྲུབ་
བློ་ནང་ནས་སྐྱེས། །རང་སེམས་རང་ངོ་རང་གིས་ཤེས། །སྐལ་བ་རབ་ཏུ་འགྱུར་རོ་བུ། །ཚེ་འདིའི་སྣང་བ་སྒྱུ་
མ་ཙམ། །བདེན་བདེན་འདྲ་ཡང་བློ་གཏད་མེད། །འཁྲུལ་སྣང་རྗེས་སུ་མ་འབྲང་པར། །ཞེན་པ་གཏིང་ནས་
ཟློག་ཅིག་བུ། །ནམ་འཆི་ཆ་མེད་མ་དྲན་པའི། །ཆོས་བྱེད་ཆོས་པའི་གཟུགས་བརྙན་ཙམ། །གཟུགས་བརྙན་
ཆོས་ཀྱིས་དོན་མི་འགྲུབ། །སྐྱོ་ཤས་ཡིད་འབྱུང་བསྐྱེད་ཅིག་བུ། །འགྲོ་དྲུག་སེམས་ཅན་ཕ་དང་མ། །ཐོགས་
མེད་དུས་ཀྱི་དྲིན་ཅན་དུ། །སྙིང་ནས་ཡང་ཡང་ངེས་ཤེས་བསྐྱེད། །ཐེག་ཆེན་བློ་སྦྱོང་སྒོམས་ཤིག་བུ། །རང་
རྒྱུད་དྲི་མ་མ་དག་ན། །ཡོན་ཏན་འབྱུང་བའི་གོ་སྐབས་མེད། །སྟོབས་བཞི་ཚད་དུ་སྐྱོལ་བ་ཡི། །ཉིན་བདུན་
གནད་དུ་ཐོང་ཞིག་བུ། །ལེགས་ཚོགས་རྟེན་འབྲེལ་མ་འགྲིགས་པའི། །བླ་མེད་བྱང་ཆུབ་གང་ནའང་མེད།།
ཚོགས་གཉིས་ཟུང་དུ་འཇུག་པའི་དོན། །དཀྱིལ་འཁོར་ལམ་དུ་བྱའོ་བུ། །ཐོ་མིར་འཁྲུལ་པ་ཇི་ལྟ་བར། །དག་
ལ་མ་དག་འཛིན་པ་འཁྲུལ། །རྣམ་དག་དག་པ་ཉིད་ངེས་པའི། །བསྐྱེད་རིམ་རྒྱ་འབྱམས་སྒོམ་མོ་བུ། །བླ་མ་
ས་གཞན་སངས་རྒྱས་མེད། །ཐེ་ཚོམ་སོམ་ཉི་མེད་པའི་བློས། །དུས་དང་རྣམ་པ་ཐམས་ཅད་དུ། །གསོལ་
འདེབས་གནད་དུ་བཏང་ངོ་བུ། །རྣམ་རྟོག་གཡེང་བ་མ་དོར་ན། །སེམས་ལ་ཏིང་འཛིན་སྐྱེ་བར་དཀའ།།
འདས་དང་མ་འོངས་ད་ལྟར་གྱི། །རྟོག་པའི་ཟིང་ལོང་སྤང་ངོ་བུ། །གོམས་པར་གྱུར་པའི་གང་ཟག་ལ། །རྣམ་
རྟོག་གཡེང་བས་གནོད་པ་མེད། །སྤོང་བགེགས་མཚན་མར་འཛིན་ན་འཁྲུལ། །རང་གྲོལ་ངང་དུ་ཞོག་ཅིག་
བུ། །སྣང་སྲིད་འཁོར་འདས་རང་གི་སེམས། །མཐའ་བྲལ་འོད་གསལ་དེ་བཞིན་ཉིད། །སྣང་སྟོང་དབྱེར་མེད་
གདོད་མའི་གཤིས། །རང་ངོ་རང་གིས་ཤེས་བྱ་བུ། །དང་པོར་མ་ཡེངས་དྲན་པ་གཅེས། །གོམས་ནས་དྲན་
བསམ་དྲན་མེད་དང་། །བསྒོམ་མེད་ཡེངས་པ་མེད་པའི་དོན། །ཆུ་བོ་རྒྱུན་བཞིན་སྒོམས་ཤིག་བུ། །སྤྱོད་ལམ་
རྣམ་པ་ཐམས་ཅད་དུ། །ཆོས་དང་མཐུན་ཞིང་ཐོ་ཆོ་མེད། །ཚུལ་འཆོས་ངང་གིས་གྲོལ་བའི་དོན། །བག་ཡོད་



ཞལ་གདམས་བསླབ་བྱའི་སྐབས།49
མཛེས་པར་སྤྱོད་ཅིག་བུ། །སྣང་སྟོང་ཟུང་འཇུག་གཞི་ཡི་དོན། །ཐབས་ཤེས་བསྐྱེད་རྫོགས་ལམ་གྱི་དོན།།
གདོད་ནས་ལྷུན་གྲུབ་འབྲས་བུའི་དོན། །དོན་གསུམ་དབྱེར་མེད་ཉིད་དོ་བུ། །སངས་རྒྱས་ཉིད་དུ་ཐག་ཆོད་
པའི། །མོས་གུས་འབྲལ་མེད་ཁོ་ན་ཡིས། །གེགས་སེལ་བོགས་འདོན་མ་ལུས་པ། །འགྲུབ་ལ་ཐེ་ཚོམ་མེད་
དོ་བུ། །མ་གོམས་བར་དུ་ཐུན་ངེས་པས། །ཉམས་ལེན་སྲང་དུ་གཞུག་པ་གནད། །གོམས་ནས་ཉིན་མཚན་
ཁོར་ཡུག་ཏུ། །ཉམས་རྟོགས་རྒྱ་འབྱམས་བསྐྱང་ངོ་བུ། །དེ་ལྟའི་ངེས་པ་ཐོབ་པ་ལས། །འཕྲལ་འཕྲལ་སྒྲུབ་
པ་གནད་དུ་ཆེ། །ཉམས་ལེན་རྡོ་རུས་མ་ཐུག་ན། །བྱས་ལོའི་ཆོས་ལ་དགོས་མེད་བུ། །ད་ལྟ་བཟང་བཟང་
ལྟར་སྣང་ཡང་། །རྐྱེན་ངན་ཞིག་དང་འཕྲད་པའི་ཚེ། །ཇོ་བཟང་ཉོན་མོངས་མེ་ལྟར་འབར། །བསྒྲུབས་ཚད་
དོན་མེད་འགྱུར་རོ་བུ། །ཉེ་དུ་གཉེན་འབྲེལ་ཞེན་པ་དང་། །ནོར་རྫས་ལོངས་སྤྱོད་འདོད་ཡོན་གྱི། །ཞེན་འཁྲིས་
བྱུང་ན་ཆོས་པ་མིན། །ཆགས་སྡང་རྩད་ནས་ཕྱུང་ཞིག་བུ། །རང་མགོ་རང་གིས་མ་བསྐོར་ན། །གཞན་གྱིས་
བསྐོར་བར་མི་ནུས་ཀྱི། །སྣ་ཐག་མི་ལ་མ་ཤོར་བར། །སྒྲུབ་པའི་ཕྲེང་བ་སྲུངས་ཤིག་བུ། །རང་རྒྱུད་ཆོས་དང་
འདྲེས་ཙ་ན། །རྐྱེན་ངན་གང་གིས་རྫི་བ་མེད། །དགྲ་གཉེན་དབྱེར་མེད་ངོ་བོ་མཐོང་། །དོན་དམ་ལམ་སྣ་ཟིན་
ནོ་བུ། །གནས་ལུགས་གདེང་དང་མི་ལྡན་པའི། །མིང་བཏགས་སྒོམ་ཆེན་གྲངས་མང་ཡང་། །རྐྱེན་ངན་རེ་རེ་
ཟུང་ཟུག་གིས། །ཐམས་ཅད་ཆམ་ལ་ཕབ་པོ་བུ། །ཁྱོད་ནི་དེ་ལྟར་མི་འགྱུར་བར། །བླ་མས་ཅི་གསུང་སྒྲུབ་པ་
དང༌། །ཡུལ་རྐྱེན་དབང་དུ་མི་གཏོང་ཞིང༌། །རང་ས་བརྟན་པར་ཟུང་ཞིག་བུ། །རྨི་ལམ་བར་འཕོ་འོད་གསལ་
དང༌། །རྩ་རླུང་ཐིག་ལེའི་མན་ངག་རྣམས། །སེམས་ཀྱི་ངོ་བོ་མཐོང་ཐབས་ཏེ། །མ་ཞེན་ཉམས་ལེན་བྱའོ་བུ།།
མདོར་ན་བླ་མའི་རྣལ་འབྱོར་དང་། །རང་སེམས་རང་ངོ་བལྟ་བའི་གནད། །ཟླ་འོད་གཞོན་ནུའི་ཐུགས་ཀྱི་
བཅུད། །འདི་བས་ལྷག་པ་མེད་དོ་བུ། །བཀྲ་ཤིས་ཀུན་གྱི་བཀྲ་ཤིས་པ། །རྣམ་པར་རྒྱལ་བའི་རྒྱལ་མཚན་
དང༌། །གྲུབ་ཕྱིར་སྙིང་གཏམ་བབ་ཅོལ་དུ། །མཁའ་སྤྱོད་པ་ཡིས་བྲིས་སོ་བུ། །འཕར་ཚ་རྡོ་རྗེའི་བྲག་གི་བྱ་སྐྱིབས་སུ་
བྲིས་སོ།། །།



50ཞལ་གདམས་དང་མགུར་གླུ་གཅེས་བཏུས།
༢༠
དབེན་གནས་སྨན་རིར་སྦྱར་བའི་ཞལ་གདམས།
མཉམ་མེད་ཤེས་རབ་རྒྱལ་མཚན། (༡༣༥༦-༡༤༡༥)
༄༅། །ཀྱེ་གནས་དང་སྔོན་ལས་བཟང་པོའི་སྟོབས་ཀྱིས་ལས་དང་སྐལ་པ་ལྡན་པའི་མི་རྣམས་དར་ཙམ་
འདིར་དགོངས་མཛོད། །རང་ལ་དབང་ཡོད་དུས་འདིར་དབང་མེད་མ་ཟེར་མི་རྟག་རྒྱུད་ལ་བསྟེན་ན་དལ་
འབྱོར་མདོ་དོན་རྙེད། །འདིར་མཛེས་གཏན་བདེ་འགྲུབ་ཕྱིར་དམ་པའི་མཛད་སྤྱོད་བསླབ་པ་གསུམ་ལྡན་
ཡོངས་གཟིགས་མཁས་པ་བསྟེན་པར་མཛོད། །དད་འདུན་སྟོབས་ཀྱིས་སྐྱབས་གནས་ལྷ་དང་བླ་མ་བཀུར་
བའི་བར་ཆོད་ཞི་ཞིང་དངོས་གྲུབ་མྱུར་བར་འགྱུར། །ཡུན་གྱི་བདེ་གནས་བསྒྲུབ་ཕྱིར་འཇིག་རྟེན་རྒྱབ་ཏུ་བོར་
ལ་བཀའ་རྒྱུད་དོན་ལ་ཐོས་བསམ་སྒོམ་སྒྲུབ་མཛོད། །འཁོར་བའི་ཉེས་དམིགས་སེམས་ལ་ལས་འབྲས་
ངེས་བློས་སྒོ་གསུམ་སྡིག་སྤོང་དགེ་སྦྱོར་བདེ་བའི་གནས་ལ་ངེས། །བླ་མའི་བཀའ་དང་ལུང་གི་དོན་རྣམས་
བསྡུས་ནས་གཏན་བདེ་འཐོབ་ཕྱིར་སྨྲས་སོ་ཐུགས་ལ་ཞེན་པར་མཛོད།།
ཐོས་པའི་སོ་འཟུགས་ན། །སྒྲོ་འདོགས་གཡུལ་ལས་རྒྱལ། །བསམ་གཞིག་སྒྲོན་གསལ་ན། །སྲིད་
པའི་མཛོད་ཕུགས་མཐོང་། །ཐོས་བསམ་དོན་བསྒོམ་ན། །མཆོག་གི་ནོར་བུ་ཐོབ། །རིག་ལྡན་འདིར་འཇུག་
མཛོད། །ཅེས་པའི་ཚུལ་འདི་ནི་གཤེན་གྱི་དྲང་སྲོང་ཤེས་རབ་རྒྱལ་མཚན་གྱིས་དབེན་གནས་སྨན་རིའི་དགོན་པ་རུ་ལེགས་པར་སྦྱར་བ་
དགེའོ།། །།



51ཞལ་གདམས་བསླབ་བྱའི་སྐབས།
༢༡
རིན་པོ་ཆེ་གསུམ་གྱི་གཏམ་གྱི་སྦྱོར་བ།
རྗེ་ཙོང་ཁ་པ་བློ་བཟང་གྲགས་པ། (༡༣༥༧~༡༤༡༩)
༄༅། །ཨོཾ་བདེ་ལེགས་སུ་གྱུར་ཅིག བླ་ན་མེད་པའི་རིན་པོ་ཆེ་གསུམ་གྱི་གཏམ་གྱི་སྦྱོར་བ་ཞེས་བྱ་བ། རྗེ་
བཙུན་བླ་མ་འཇམ་པའི་དབྱངས་ཀྱི་ཞབས་ཀྱི་པདྨོ་ལ་གུས་པས་སྐྱབས་སུ་མཆིའོ། །རབ་བརྟན་དད་པ
རྒྱལ་བའི་རྗེས་འཇུག་ཅིང་། །མངོན་པར་སྦྱོར་བ་མི་དམན་རྣམ་དཔྱོད་ཀྱིས། །ཐུབ་པའི་གསུང་ལས་སྙིང་པོ་
ལེན་འདོད་ལ། །རིན་ཆེན་གཏམ་གྱི་སྦྱོར་བ་སྒྲོག་འདོད་པས། །གང་གི་ཐུགས་རྗེའི་གཟེགས་མའི་ཆ་ཤས་
ཙམ། །ཡིད་ལ་ཞུགས་པ་ཡིས་ཀྱང་རྩོལ་མེད་པར། །ཚིག་གི་མཆོག་སྦྱིན་སྟེར་མཛད་འཇམ་པའི་དབྱངས།།
དེ་ལ་འདུད་དོ་རེ་བ་འབྲས་ལྡན་མཛོད།།
སྲིད་པའི་ཕུན་ཚོགས་གཡོ་བ་གློག་གི་གར། །ལང་ཚོ་མི་སྡོད་རྒྱུག་པའི་རི་གཟར་ཆུ། །དེ་ལྟར་
རྟོགས་ནས་བློ་གྲོས་ཆེན་པོ་འགས། །བདག་གིས་རིག་གནས་གང་ལ་སྦྱངས་སྙམ་ན། །རིགས་ལམ་ཕྲ་མོ་
ཕྱེད་པའི་རྣམ་དཔྱོད་དང་། །གཞུང་ལུགས་གདམས་པར་ཤར་བའི་ཉམས་ལེན་དང༌། །ཚིག་སྦྱོར་ཚུལ་ལ་
མཁས་པའི་ངག་གི་དཔལ། །ས་སྟེང་འདི་ན་རིན་ཆེན་རྣམ་གསུམ་སྣང༌། །འདི་ནི་ཤིན་ཏུ་དཀོན་ཞིང་འདོད་
པ་འཇོ། །རྨད་དུ་བྱུང་བའི་དགའ་བ་རྒྱས་བྱེད་པས། །རིན་པོ་ཆེ་ཞེས་མཁས་པ་རྣམས་ལ་གྲགས། །མཁས་
པའི་ཡིད་འཕྲོག་རིན་ཆེན་གཞན་ཡོད་མིན།།
སྨྲ་བའི་ཁྱུ་མཆོག་འཕགས་པ་ཡབ་སྲས་དང༌། །ལོག་སྨྲ་ཚར་གཅོད་ཕྱོགས་གླང་གྲགས་པ་ལས།།
ལེགས་པར་འོངས་པའི་རིགས་ལམ་བདུད་རྩིའི་ཆུས། །བློ་མིག་དྲི་མ་ཡང་ཡང་མ་བཀྲུས་ན། །ཤིན་ཏུ་ཟབ་
གནས་མཐོང་བ་སྨོས་ཅི་དགོས། །རགས་པའི་ལུང་དོན་ལ་ཡང་དཔྱོད་པ་ན། །ཕལ་ཆེར་ལོག་པར་རྟོག་པ་
འཕེལ་འགྱུར་ཞིང་། །གལ་ཏེ་ཡང་དག་དམ་བཅའ་ཙམ་ཞིག་གིས། །ངེས་པ་རྙེད་ཀྱང་སྒྲུབ་དང་སུན་འབྱིན་
གྱི། །ཚད་མའི་སྟོབས་ཀྱིས་ཐེ་ཚོམ་མ་ཆོད་ཕྱིར། །འདམ་ལ་བཏབ་པའི་ཕུར་པ་བཞིན་འགྱུར་བས། །ཡང་
དག་བག་ཆགས་བརྟན་པོ་འཇོག་མི་ནུས། །འདི་ན་རིགས་གཞུང་གཉིས་ལ་རབ་སྦྱངས་ཀྱང༌། །ཤར་དུ་འགྲོ་
འདོད་ནུབ་ཏུ་བགྲོད་པ་དང་། །ཟླ་འོད་ཕོག་པས་ཡི་དྭགས་སྲེག་པ་བཞིན། །རིགས་གཞུང་ཉིད་ལ་བརྟེན་
པའི་ལོག་རྟོག་གིས། །བློ་མིག་ཡང་དང་ཡང་དུ་བསླད་པའི་མཐུས། །འདི་ཕྱིའི་དགེ་ལེགས་ཀུན་འཇོམས་



52
བཞལ་གདམས་དང་མགུར་གླུ་གཅེས་བཏུས།
ཡུན་རིང་དུ། །ཡང་དག་ལྟ་ལས་ཕྱིར་ཕྱོགས་འགྱུར་བའི་རྒྱུ། །ཆེས་ཆེར་བརྟན་པོ་གསོག་པ་མང་དུ་སྣང་། །དེ་
ཕྱིར་བློ་གྲོས་ཕྲ་ཞིང་མཛངས་པ་དང་། །ཀུ་ཤའི་རྩེ་ལྟར་མ་གྱུར་དེ་སྲིད་དུ། །ངོམས་མི་སླ་བར་རིགས་པའི་
གཞུང་ལུགས་ལ། །མཁས་པའི་བཤེས་ལ་བསྟེན་ཏེ་ལེགས་པར་སྦྱང་། །དེ་ལྟར་བློ་གྲོས་མིག་ནི་བྱེ་བ་དེས།།
རྒྱལ་བའི་ཐེག་པ་མཆོག་གི་ཟབ་མོའི་དོན། །རྣམ་རིག་ཙམ་དང་ངོ་བོ་ཉིད་མེད་ཚུལ། །རྣམ་གཉིས་གསུངས་
པའི་དགོངས་པ་རྙེད་པར་འགྱུར།།
དེ་ནས་མི་ཕམ་ཆོས་རྗེ་ཀླུ་སྒྲུབ་དང་། །ཐོགས་མེད་མཆེད་ལ་སོགས་པའི་ཤིང་རྟའི་སྲོལ། །དྲི་
མེད་གཞུང་མང་རྣམས་ལ་སྦྱངས་པ་ན། །རྒྱ་ཆེའི་གཏམ་གྱིས་དང་པོའི་ལས་ཅན་རྣམས། །ད་ལྟ་ཉིད་ནས་
སངས་རྒྱས་ས་ཡི་བར། །ལེགས་པར་འཁྲིད་པའི་ཟབ་མོའི་གདམས་པ་ལ། །ནང་བྱན་ཆུད་པས་བཀའ་དང་
དགོངས་འགྲེལ་ཀུན། །གདམས་པའི་མཆོག་ཏུ་ཤར་ལ་མཁས་པ་ཟེར། །ལྷག་མ་ནེ་ཙོའི་འདོན་པ་ལྟ་བུ་དང༌།།
ཆུ་མེད་ཁྲོན་པ་རི་མོའི་མར་མེ་བཞིན། །ཅི་ཕྱིར་ཞེ་ན་མཁས་པའི་མཆོག་རྣམས་ཀྱིས། །གཞུང་རྣམས་ཉམས་
ལེན་ཤེས་ཕྱིར་བརྩམས་ཕྱིར་རོ། །ཀྱེ་མའོ་སྐྱེ་དགུའི་དོན་གཉིས་འགྲུབ་པ་ནི། །རྣམ་དག་གཞུང་ལུགས་དག་ལ་
མ་བརྟེན་མིན། །དེ་ལ་བརྟེན་པའང་སྒྲ་ཙམ་ལྷུར་ལེན་པས། །འདས་པར་བྱས་ནས་དེ་ལས་བསླུས་པ་གང༌།།
ཆུས་ཁྱེར་འགའ་ཞིག་སྐོམ་པས་ཤི་བ་བཞིན། །མང་དུ་ཐོས་ཀྱང་ཆོས་ཀྱིས་ཕོངས་པ་ནི། །གཞུང་ལུགས་
གདམས་པར་ཤར་བ་མེད་པས་ནོངས། །དེ་ཕྱིར་གང་བསླབས་གདམས་པར་ཤར་བ་གཅེས།།
དེ་ལྟར་དོན་གྱི་གནད་རྣམས་མ་འཕྱུགས་ན། །ཚིག་སྦྱོར་དམན་ན་ཉེས་པ་ཆུང་མོད་ཀྱང་། །རྒྱལ་
བ་ཉིད་ཀྱིས་གསུང་རབ་བསྔགས་པ་ན། །དོན་བཟང་བ་དང་ཚིག་འབྲུ་བཟང་པོ་ཞེས། །གསུངས་ཤིང་ཤིན་
ཏུ་དཀར་བའི་ཁང་བཟང་ལའང་། །བསིལ་ཟེར་བྱེད་པའི་འོད་ཀྱིས་བྱུགས་པ་བཞིན། །དོན་བཟང་པ་ལའང་
ཡིད་འཕྲོག་ཚིག་སྦྱོར་གྱིས། །སྤུས་པར་གྱུར་ན་ཆེས་ཆེར་མཛེས་པར་འགྱུར། །དམར་སེར་ཅན་དང་རྒྱལ་
བའི་ལྷས་བཀོད་པ། །ཕྲིཏྟ་དང་ནི་ཛཱ་ཏི་ཞེས་བྱ་བའི། །སྡེབ་སྦྱོར་ཇི་བཞིན་བོད་སྐད་ལ་མེད་ཀྱང་། །ཚིགས་
བཅད་ལྷུག་པ་གཉིས་ཀ་སྤེལ་བའི་ལུས། །དོན་དང་ཚིག་གི་རྒྱན་ལ་སོགས་པ་ཡི། །མཛེས་བྱེད་རྒྱན་གྱིས་
སྤུད་པའི་ཚིག་སྦྱོར་ཚུལ། །སྙན་ངག་གཞུང་བཞིན་ལེགས་པར་སྦྱར་བ་ན། །བློ་གསལ་རྣམས་ལ་དག་
རྒྱས་པར་བྱེད། །དེ་ལྟར་རིན་ཆེན་རྣམ་པ་གསུམ་གའི་ཡང་། །རྩ་བ་དམ་པ་ཐེག་མཆོག་དགེ་བའི་བཤེས།།
འདིས་མ་ཟིན་ན་སྐྱེ་བ་དུ་མར་ཡང་། །ངལ་བརྒྱས་འབད་ཀྱང་རྟོགས་པར་མི་འགྱུར་པ། །བཤེས་དེས་ཟིན་
ན་ཚེ་གཅིག་ཉིད་ལ་ཡང་། །བདེ་བླག་ཉིད་དུ་ངེས་པ་སྟེར་བའི་ཕྱིར། །ཚེ་རབས་ཀུན་ཏུ་བཤེས་གཉེན་དམ་
པ་ཡིས། །རྗེས་སུ་འཛིན་དང་ཟིན་པའི་ཐབས་ལ་འབད།།



53ཞལ་གདམས་བསླབ་བྱའི་སྐབས།
ཐར་འདོད་བློ་གྲོས་ཅན་གྱི་འཇུག་ངོགས་མཆོག །རིན་ཆེན་གཏམ་གྱི་སྦྱོར་བ་འདིར་འབད་ལས།།
བྱུང་བའི་བསོད་ནམས་དེ་ཡིས་འགྲོ་བ་ཀུན། །བཤེས་གཉེན་དམ་པའི་མགོན་དང་འབྲལ་མེད་ཤོག །དེ་
བསྟེན་པ་ལས་བློ་མིག་དག་གྱུར་ཏེ། །རྒྱལ་བའི་ལུགས་བཟང་ཇི་བཞིན་རྟོགས་པ་དང་། །རྟོགས་མ་ཐག་ཏུ་
ཉམས་སུ་ལེན་པ་དང་། །དེ་ལྟར་སྒྲུབ་ལ་བར་ཆད་མེད་པར་ཤོག །མ་རྟོགས་འགྲོ་ལ་བརྩེ་བས་ཐོག་མར་
ནི། །ཟང་ཟིང་སྦྱོར་བས་དགའ་བར་བྱས་པའི་མཐར། །དོན་བཟང་ཚིག་ལེགས་སྙན་པར་སྨྲ་བ་ཡིས།།
བསྐུལ་བས་བཟང་པོའི་སྤྱོད་ལ་འགོད་པར་ཤོག།
ཅེས་བླ་ན་མེད་པའི་རིན་པོ་ཆེ་གསུམ་གྱི་གཏམ་གྱི་སྦྱོར་བ་ཞེས་བྱ་བ་མང་དུ་ཐོས་པའི་དགེ་སློང་སྤོང་བ་པ་ཤར་ཙོང་ཁ་པ་བློ་བཟང་
གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའི་ཡི་གེ་པ་ནི་དཀའ་བཞི་པ་རིན་ཆེན་དཔལ་ལོ། །འདིས་
ཀྱང་བསྟན་པ་རིན་པོ་ཆེ་ཕྱོགས་ཀུན་ནས་རྒྱས་པར་བྱེད་ནུས་པར་གྱུར་ཅིག། །།



54
ཞལ་གདམས་དང་མགུར་གླུ་གཅེས་བཏུས།
༢༢
རྟོགས་པ་དང་ལྡན་པ་དག་ལ་གཏམ་དུ་བྱ་བ་
གཟུགས་བརྙན་གསལ་བར་བྱེད་པའི་མེ་ལོང་།
མཁས་གྲུབ་དགེ་ལེགས་དཔལ་བཟང་། (༡༣༨༥–༡༤ ༣༨)
༄༅། །ན་མོ་མཉྫགྷོ་ཥཱ་ཡ། རྟོགས་པ་དང་ལྡན་པ་དག་ལ་གཏམ་དུ་བྱ་བ། གཟུགས་བརྙན་གསལ་བར་
བྱེད་པའི་མེ་ལོང་ཞེས་བྱ་བ། རྗེ་བཙུན་བླ་མ་ཐུགས་རྗེ་ཆེན་པོ་དང་ལྡན་པའི་ཞབས་ལ་གུས་པས་ཕྱག་
འཚལ་ལོ།།
གང་ཞིག་ཆོས་ཀུན་གཟུགས་བརྙན་ལྟར་གཟིགས་ཀྱང་། །ལམ་གྱི་གཟུགས་བརྙན་མཐའ་དག་
རྒྱང་བསྲིངས་ནས། །ཡང་དག་ལམ་བཟང་རིགས་པས་གསལ་མཛད་པ། །བདག་གི་དགེ་བའི་བཤེས་དེ་
རྒྱལ་གྱུར་ཅིག །འདི་ན་ཡང་དག་པ་དང་ལྟར་སྣང་གི །རྣམ་དབྱེ་རྣམ་པར་འབྱེད་ལ་མི་མཁས་པ། །དེ་དག་
རྣམས་ལ་གཟུགས་བརྙན་ཕྱོགས་ཙམ་ཞིག །གཏམ་དུ་བྱ་བའི་མེ་ལོང་འདིར་གསལ་བྱ།།
གང་དག་མེ་ལོང་ནང་གི་གཟུགས་བརྙན་ལ། །སྐྱེས་བུར་འཁྲུལ་བའི་བྱིས་པ་གཞོན་ནུ་ལྟར། །
ཆོས་མིན་ཆོས་སུ་བཅོས་པའི་གཟུགས་བརྙན་གྱིས། །བསླུས་པའི་སྐྱེ་བོ་འདི་དག་ཚིག་འདི་ཉོན། །ཁྲིམས་
འཆལ་ཐོས་པས་དབེན་ཞིང་སྒྲུབ་ལ་གཡེལ། །རིགས་རུས་ལོངས་སྤྱོད་ཀྱིས་དྲེགས་འགྱིང་བག་ཅན། །འདོད་
པས་གདུངས་པས་ལྟོ་ཕྱིར་ཆོས་འཚོང་བ། །འདི་དག་དགེ་བའི་བཤེས་ཀྱི་གཟུགས་བརྙན་ཡིན། །ལོ་རྒྱུས་རྫུན་
གྱི་ཕྲེང་བས་ཡིད་བསྒྱུར་ནས། །གསེར་སོགས་ཕངས་མེད་ཡོན་གྱིས་བསླུ་དགོས་པའི། །རིགས་བྲལ་ཟབ་
ལམ་མཆོག་ཏུ་གྲགས་པ་དག །ཡིད་བརྟན་མི་རུང་ལམ་གྱི་གཟུགས་བརྙན་ཡིན། །ཚད་ལྡན་མཁས་པའི་
གཞུང་དང་མི་མཐུན་ཞིང་། །དྲི་མེད་རིགས་པའི་དཔྱད་པ་འདོར་དགོས་ཀྱང་། །རྒྱུ་མཚན་མེད་པའི་ཚིག་ལ་
འཇུག་འགྱུར་བ། །བློན་པོའི་ཡིད་ཆེས་དད་པའི་གཟུགས་བརྙན་ཡིན། །ཚུལ་འཆལ་རྟགས་ཙམ་འཛིན་པའི་
མཁན་སློབ་ལས། །ནོར་འཁྲུལ་ཆོ་ག་ཉམས་པའི་ལག་ལེན་གྱིས། །སྐྲ་བྲེགས་ལུས་བསྒྱུར་ཙམ་གྱི་རབ་བྱུང་
ལ། །སྡོམ་པ་ཐོབ་པར་འཛིན་པ་གཟུགས་བརྙན་ཡིན། །ཚུལ་འཆལ་གྲལ་དུ་འདུས་པའི་དགེ་འདུན་དང༌། །
སྔགས་ཚིག་ནོར་འཁྲུ ལ་བཀླགས་དང་བརྡ་མ་སྤྲོད། །ངེས་པ་ལྔ་བྲལ་མེད་པའི་བསྒྲུབ་བྱ་ལ། །བསྙེན་
རྫོགས་བྱེད་པ་དགེ་སློང་གཟུགས་བརྙན་ཡིན། །འགྲོ་ཀུན་ཕ་མར་ངེས་པའི་སྙིང་རྗེས་དབེན། །མཐའ་དག་
སྡུག་བསྔལ་བསལ་འདོད་ལྷག་བསམ་བྲལ། །སངས་རྒྱས་ཐོབ་བྱ་ཞེས་པའི་ཚིག་ཙམ་གྱི། །ལད་མོ་བཟླས་ག



55ཞལ་གདམས་བསླབ་བྱའི་སྐབས།
པ་སེམས་བསྐྱེད་གཟུགས་བརྙན་ཡིན། །བླ་མ་ཆོ་ག་རྒྱུད་བཞིན་མི་ཤེས་ཤིང་། །དམ་ཚིག་སྡོམ་ལ་མི་གནས་
རྣལ་འབྱོར་བྲལ། །བསྙེན་སོགས་མ་དག་གང་བྱུང་ལག་ལེན་གྱིས། །སློབ་མ་རྗེས་འཛིན་དབང་གི་གཟུགས་
བརྙན་ཡིན། །མོ་དང་རྩིས་ལུང་སྨན་པའི་ངག་ཉན་ནས། །དམ་ཚིག་སྡོམ་པ་སྤང་པའི་སློབ་མ་ལ། །བརྒྱ་
ཕྲག་དབང་བསྐུར་འབུལ་བའི་རྗེ་ཚོང་མཁན། །དམྱལ་བའི་སྒྲུབ་ཐབས་དབང་གི་གཟུགས་བརྙན་ཡིན།།
སྒོ་གསུམ་སྤྱོད་པ་བག་མེད་རང་དགར་སྤྱོད། །ཚོང་དང་ཞིང་ལས་ཁྱིམ་གྱི་བྱ་བས་བྲེལ། །ཁྲེལ་
མེད་ལྟོ་གོས་འབའ་ཞིག་དོན་གཉེར་བའི། །མགོ་རེག་ཕལ་ཆེར་བཙུན་པའི་གཟུགས་བརྙན་ཡིན། །རྣམ་དག་
བསླབ་པས་བསྡམས་པའི་དགེ་སློང་ནི། །གཅིག་ཀྱང་མེད་པར་རྟགས་ཙམ་བསྒྱུར་བ་ཡི། །བཟའ་བཏུང་དོན་
གཉེར་ཁྱིམ་པའི་བརྟུལ་ཞུགས་ཅན། །བརྒྱ་སྟོང་ཚོགས་ཀྱང་དགེ་འདུན་གཟུགས་བརྙན་ཡིན། །བྱང་ཆུབ་
སེམས་ཀྱི་ཤེས་རྒྱུད་མ་སྦྱང་ཞིང་། །རྒྱལ་སྲས་སྤྱོད་པའི་མིང་ཙམ་མ་ཐོས་ཀྱང་། །ཁ་འཇམ་ལུས་འདུལ་བྱི་
ལེའི་ཀུན་སྤྱོད་ཀྱིས། །ཕྱི་ཚུལ་འཆོས་པ་བྱང་སེམས་གཟུགས་བརྙན་ཡིན། །ཀུན་ལ་ཉེ་རིང་མེད་པའི་སྙིང་
རྗེ་དང་། །བདག་གཞན་བརྗེ་བའི་བྱང་ཆུབ་སེམས་མེད་པར། །ཟབ་ཆོས་ཅི་ཙམ་མཁས་དང་བསྒོམ་ན་ཡང་།།
དེ་ནི་ཐེག་པ་ཆེན་པོའི་གཟུགས་བརྙན་ཡིན། །རྙེད་བཀུར་འཁོར་དང་གྲགས་པ་དོན་གཉེར་བས། །འགྲན་
སེམས་ཕྲག་དོག་བདག་བསྟོད་གཞན་སྨོད་ཀྱིས། །ངེས་ཤེས་གྲངས་དང་གཤགས་སྦྱོར་ལྷུར་ལེན་པ། །ཉོན་
མོངས་སོ་ནམ་ཐོས་པའི་གཟུགས་བརྙན་ཡིན། །གསུང་རབ་དགོངས་འགྲེལ་བཅས་པ་མཐའ་དག་གི །དགོངས་
དོན་རིགས་པས་འབྱེད་པའི་མཐུ་མེད་ཅིང༌། །དེ་དོན་ཉམས་ལེན་གནད་ལ་མི་མཁས་པའི། །བཤེས་གཉེན་
ཕལ་ཆེར་མཁས་པའི་གཟུགས་བརྙན་ཡིན། །རྒྱལ་དང་རྒྱལ་སྲས་ཚད་ལྡན་མཁས་པའི་གཞུང་། །ཀུན་གྱིས་
བཤད་པའི་ཏིང་འཛིན་བསྒྲུབ་ཚུལ་གྱི། །མིང་ཙམ་མ་ཐོས་བླུན་པོའི་ལོག་ཆོས་ལ། །འབད་ནས་བསྒོམ་པ་
བསམ་གཏན་གཟུགས་བརྙན་ཡིན། །ཉེས་པ་ལྔ་སྤོང་འདུ་བྱེད་ཡན་ལག་བརྒྱད། །ལེགས་པར་བསྟེན་པའི་
ཚུལ་ལ་མི་མཁས་པར། །ཧར་སྒོམ་བྱིང་བ་ལྟེངས་པོའི་རྟོག་མེད་ལ། །སྒོམ་དུ་འཁྲུལ་པ་ཞི་གནས་གཟུགས་
བརྙན་ཡིན། །ཅིར་ཡང་མི་འཛིན་གང་དུའང་མི་སེམས་པར། །མ་བཅོས་གསལ་ལ་མི་རྟོག་ངོས་གཟུང་མེད། །
བོན་དང་རྫོགས་ཆེན་ཧྭ་ཤང་ཏིང་འཛིན་ལ། །མཆོག་ཏུ་འཛིན་པ་ལྷག་མཐོང་གཟུགས་བརྙན་ཡིན། །འཁོར་
བའི་རྩ་བ་བདག་འཛིན་ལྷན་སྐྱེས་དང༌། །དངོས་སུ་འགལ་བའི་བདག་མེད་མི་བསྒོམ་པར། །དུས་གསུམ་
ཡིད་བྱེད་དགོས་པ་ལྷུར་ལེན་པ། །དུད་འགྲོའི་སྒྲུབ་ཐབས་སྒོམ་གྱི་གཟུགས་བརྙན་ཡིན། །རླུང་སྔགས་ལྷ་
ཡི་དེ་ཉིད་མི་ཤེས་ཤིང་། །རྒྱུད་དོན་རིགས་པས་འབྱེད་པའི་མཐུ་མེད་ལ། །དམ་ཚིག་སྡོམ་པ་རྩྭ་ལྟར་འདོར་
བྱེད་པའི། །དབང་སྒྲུབ་ཁྲིད་ལུང་སྔགས་ཀྱི་གཟུགས་བརྙན་ཡིན། །དབང་གིས་མ་སྨིན་སྐྱེ་བོའི་ཚོགས་ནང་



56
4ཞལ་གདམས་དང་མགུར་གླུ་གཅེས་བཏུས།
དུ། །རྐང་སྟབས་ཕྱག་རྒྱ་སྔགས་དང་དཀྱིལ་འཁོར་སོགས། །གསང་བ་བསྒྲགས་པ་རྙེད་བཀུར་དོན་གཉེར་
བ། །གསང་སྔགས་ཆོམ་རྐུན་ཆོ་གའི་གཟུགས་བརྙན་ཡིན། །སྦྱང་གཞི་སྦྱོང་བྱེད་འཕྲོད་པའི་གནས་ཀྱིས་
དབེན། །ཟབ་གསལ་གཉིས་མེད་བསྒོམ་པའི་ཚུལ་མི་ཤེས། །རྫོགས་རིམ་སྨིན་བྱེད་སྤང་པའི་དཀྱིལ་འཁོར་ནི།།
བརྒྱ་ཕྲག་བསྒོམས་ཀྱང་བསྐྱེད་རིམ་གཟུགས་བརྙན་ཡིན། །བདེ་སྟོང་ལྷན་ཅིག་སྐྱེས་པའི་ཡེ་ཤེས་དང་། །མུ་
སྟེགས་སྲོག་རྩོལ་བསྒོམ་པའི་འབྲས་བུ་ཡང་། །ཁྱད་པར་མི་ཕྱེད་རྩ་རླུང་ཐིག་ལེ་སོགས། །ཇི་ཙམ་བསྒོམས་
ཀྱང་རྫོགས་རིམ་གཟུགས་བརྙན་ཡིན། །ཐེག་པ་གསུམ་དང་རྒྱུད་སྡེ་རྣམ་པ་བཞི། །ཀུན་དང་མི་མཐུན་ལུང་
རིགས་དང་འགལ་བའི། །བླུན་པོའི་ཟོག་ཆོས་ཡུན་དུ་ཉམས་བླངས་ཀྱང་། །དོན་མེད་དོན་ལོག་སྒྲུབ་པའི་
གཟུགས་བརྙན་ཡིན། །བདག་འཛིན་ཉོན་མོངས་ཆ་ཙམ་མ་བྲི་ཡང་། །ལུས་ཀྱི་འབྱུང་བ་ཅུང་ཟད་སྙོམས་པ་
དང༌། །ཉམས་ལེན་མི་ཤེས་འཁྲུལ་པའི་བན་བོན་གྱིས། །བླུན་པོའི་མགོ་སྐོར་སྒྲུབ་རྟགས་གཟུགས་བརྙན་
ཡིན། །དབང་ཁྲིད་ལུང་གིས་ཟས་ནོར་ཚོལ་བ་དང་། །ལྟོ་ཕྱིར་རྫུན་གྱི་ཆོ་ག་བྱུང་རྒྱལ་གྱིས། །ཕན་སེམས་
མེད་པར་གྲོང་ཆོག་བརྩོན་པ་ནི། །བདག་གཞན་བསླུ་བའི་གཞན་དོན་གཟུགས་བརྙན་ཡིན། །བདག་འཛིན་
མ་ཞིག་ཚུལ་ཁྲིམས་རང་སར་ཞིག །འདོད་པ་མ་སྤང་ངོ་ཚ་གཏིང་ནས་སྤང་། །ཁྲེལ་མེད་ཐོ་ཅོའི་སྤྱོད་པས་
གཞན་བསླུ་བ། །རྟོགས་ལྡན་ཞེས་གྲགས་ཞིག་པོའི་གཟུགས་བརྙན་ཡིན།།
མདོར་ན་བཤེས་གཉེན་དམ་པས་མ་ཟིན་ཅིང་། །སྣང་ཤེས་དབང་གྱུར་ཆོས་བརྒྱད་རྗེས་འབྲངས་
པའི། །ཐོས་བསམ་སྒོམ་དང་བསྟན་པའི་བྱ་བ་སོགས། །ཇི་ཙམ་འབད་ཀྱང་ཕལ་ཆེར་གཟུགས་བརྙན་ཡིན།།
དྭངས་པའི་མཚོ་ནང་ཟླ་བའི་གཟུགས་བརྙན་ལ། །ཟླ་བར་འཁྲུལ་ནས་འཛིན་པར་འདོད་པ་ནི། །ཆུ་ནང་ལྷུང་
བས་སྲོག་དང་འབྲལ་བ་ལྟར། །གཟུགས་བརྙན་ཆོས་ཀྱིས་བསླུས་པའང་ཤེས་པར་གྱིས། །དེ་ལྟར་ཡང་དག་
ལམ་བཟང་རྟོགས་པའི་བགེགས། །གཟུགས་བརྙན་གཟུགས་སུ་འཁྲུལ་བ་བསལ་སླད་དུ། །བརྩེ་བའི་
བསམས་པས་རྣམ་པར་ཕྱེ་བ་འདི། །བློ་ལྡན་འགའ་ལ་དོན་དང་བཅས་པར་འགྱུར། །རྟོགས་པ་དང་ལྡན་པ་དག་ལ་
གཏམ་དུ་བྱ་བ། གཟུགས་བརྙན་གསལ་བར་བྱེད་པའི་མེ་ལོང་ཞེས་བྱ་བ་འདི་ནི། མང་དུ་ཐོས་པའི་བཙུན་པ་ཕན་པར་འདོད་པའི་བསམ་པ་
ཅན་དགེ་ལེགས་དཔལ་བཟང་པོས་དཔལ་རི་བོ་མདངས་ཅན་གྱི་དགོན་པར་སྨྲས་པའོ།།11



57ཞལ་གདམས་བསླབ་བྱའི་སྐབས།
༢༣
འདོད་པའི་དོན་ལ་སྨོན་པ།
བོ་དོང་པཎ་ཆེན་ཕྱོགས་ལས་རྣམ་རྒྱལ། (༡༣༧༦-༡༤༥༡)
༄༅། །ད་ལན་སྡུག་བསྔལ་མཚོ་ལས་མ་གྲོལ་ན། །དེ་ནས་ཐར་པའི་དུས་ནི་ནམ་ཞིག་ཡིན། །ད་ལན་ཚེ་
འདི་བློ་ཡིས་མ་ཐོངས་ན། །འཁོར་བའི་བཙོན་རར་རྟག་ཏུ་སྡོད་དམ་ཅི། །ད་ལན་སེམས་ཀྱི་རྒྱལ་ས་མ་ཟིན་
ན། །ངན་འགྲོར་གཏན་གྱི་ཕ་ཡུལ་བྱེད་དམ་ཅི། །ད་ལན་ཉོན་མོངས་དགྲ་བོ་མ་ཐུལ་ན། །རང་གིས་རང་
ཉིད་གཏན་བརླག་བྱེད་དམ་ཅི། །ད་ལན་ཆོས་ལ་སྙིང་རུས་མི་སྐྱེད་ན། །སྡུག་བསྔལ་འཁོར་བའི་འགྲམ་རྡོ་
བྱེད་དམ་ཅི། །བཅོས་མིན་འཆི་ཆོས་སྙིང་ལ་མ་ཟུག་ན། །ཚེ་འདི་བློ་ཡིས་ཐོངས་པར་ཇི་ལྟར་འགྱུར། །བྱམས་
དང་སྙིང་རྗེས་བདག་རྒྱུད་མ་འབྱོངས་ན། །བྱང་ཆུབ་སེམས་ཀྱི་རྒྱལ་ས་ཇི་ལྟར་ཟིན། །ཉོན་མོངས་སྐྱེས་ཚེ་
གཉེན་པོ་མ་བསླེབས་ན། །ཉོན་མོངས་དགྲ་བོའི་ཚོགས་རྣམས་ཇི་ལྟར་འཇོམས། །དྲན་དང་ཤེས་བཞིན་རྒྱུན་
དུ་མ་བསྟེན་ན། །ཉོན་མོངས་སྐྱེས་ཚེ་གཉེན་པོས་ཇི་ལྟར་སླེབ། །དཀའ་སྤྱད་ཆོས་ལ་གཅིག་པུར་མ་དྲིལ་ན།།
དྲན་ཤེས་རྒྱུན་མི་ཆད་པ་ཇི་ལྟར་འོང་། །འཁོར་བར་སྐྱོ་བ་གཏིང་ནས་མ་སྐྱེས་ན། །དཀའ་སྤྱད་དམ་པའི་
ཆོས་ལ་ཇི་ལྟར་འདྲིལ། །ལས་འབྲས་ཆོས་ལ་ཡིད་ཆེས་མ་སྐྱེས་ན། །འཁོར་བ་འདི་ལ་སྐྱོ་སུན་ཇི་ལྟར་སྐྱེ། །
གཏིང་ནས་འཆི་བ་སྙིང་ལ་མ་ཟུག་ན། །ལས་འབྲས་ཆོས་ལ་ངེས་ཤེས་ཇི་ལྟར་འདྲོངས། །དེས་ན་ཚེ་དང་
སྒྲུབ་པ་སྙོམ་པའི་ཕྱིར། །དབེན་པའི་གནས་མཆོག་ལེགས་པ་བསྟེན་པར་གྱིས།།
རྨ་བྱས་ཡིད་འོང་ཆུ་འཛིན་མཐོང་བ་ལྟར། །དབེན་པའི་གནས་འདི་བདག་གིས་སེམས་ལ་དྲན།།
བུང་བ་མེ་ཏོག་ཚལ་དུ་འགྲོ་བ་ལྟར། །དབེན་པའི་གནས་དེ་བདག་གི་བསྟི་གནས་ཡིན། །ངང་པའི་རྒྱལ་པོ་
པད་མཚོར་འཕུར་བ་ལྟར། །དབེན་པའི་གནས་དེར་ཁོ་བོ་མྱུར་དུ་འགྲོ །ཆར་འདོད་བྱིའུས་འབྲུག་སྒྲ་ཐོས་པ་
ལྟར། །དབེན་པའི་གཏམ་དེ་སིལ་སྙན་པས་ཀྱང་སྙན། །སྐྱོ་བ་བསངས་ལ་སྐྱེད་མོས་ཚལ་འགྲོ་ལྟར། །དབེན་
པའི་གནས་སུ་བདག་ཉིད་དགའ་བས་འགྲོ །ལྷ་རྣམས་དགའ་བའི་ཚལ་དུ་སྙོག་པ་ལྟར། །དབེན་པའི་གནས་
དེར་བདག་ཉིད་ཅི་ནས་སྙོག །མཁའ་ལྡིང་འཕུར་བའི་རྗེས་སུ་བུང་བ་བཞིན། །ཐར་འདོད་ཐམས་ཅད་ཁོ་
བོའི་རྗེས་སུ་ཤོག །རབ་དཀར་གངས་རིའི་ཕྲེང་བ་ལྟ་ན་སྡུག །གཏི་མུག་མུན་ནག་ངེས་པར་སེལ་བ་ཡིན།།
ཡིད་འོང་གཡུ་མཚོའི་མདངས་འོད་ཅི་ཡང་འབར། །ཉོན་མོངས་རྙོག་པ་ཐམས་ཅད་དྭངས་པ་བཞིན། །ནགས་
ཚལ་མཐོངས་རྣམས་བྱ་དང་བུང་བས་ཁྱབ། །ལྷ་ཡི་སིལ་སྙན་དམ་ཆོས་སྒྲོག་པ་འདྲ། །ལྗོན་ཤིང་མེ་ཏོག་ལོ་



58
ཞལ་གདམས་དང་མགུར་གླུ་གཅེས་བཏུས།
འབྲས་གཡུར་ཟ་ལྡེམ། །ཡོན་ཏན་ཐམས་ཅད་ངང་གིས་སྐྱེ་བ་འདྲ། །མེ་ཏོག་རབ་རྒྱས་ཤིན་ཏུ་རྒོད་པ་ནི།།
འཁོར་བ་འདི་ལ་གཏིང་ནས་ཁྲེལ་བ་འདྲ། །མེ་ཏོག་འགའ་ཞིག་འཛུམ་མདངས་འབར་བ་ནི། །སྒྲུབ་པ་པོ་
ལ་དགའ་བ་སྐྱེད་པ་འདྲ། །མེ་ཏོག་འགའ་ཞིག་ཟིལ་པ་འཛག་པ་ནི། །འཁོར་བའི་སྐྱོན་མཐོང་མཆི་མ་གཏོང་
བ་འདྲ། །ཆུ་རྒྱུན་ཡིད་འོང་ལྷུང་ལྷུང་སྒྲོག་པ་ནི། །མན་ངག་བདུད་རྩི་འཐུང་བར་སྟོན་པ་བཞིན། །ཆུ་ཐིགས་
ཟེགས་མའི་མཐོར་མཐུང་འབུལ་བ་ནི། །སྒྲུབ་པ་བྱེད་ལ་དད་པ་ལངས་པ་འདྲ། །བུང་བ་མེ་ཏོག་སྤོས་ནས་
རྩི་ལེན་པ། །མན་ངག་རིམ་པར་ཉམས་ལེན་བྱེད་པ་མཚོན། །རི་དྭགས་གནོད་མེད་བདེ་བར་འགྲོགས་པ་ནི།།
ཆོས་མཐུན་གྲོགས་རྣམས་འགྲོགས་པའི་རྣམ་ཐར་སྐྱོང་། །བྱ་རྣམས་འཕུར་ལྡིང་སྒྲ་སྙན་སྒྲོག་པ་ནི། །གཞན་
ལ་ཕན་བརྩོན་དམ་ཆོས་སྒྲོག་པ་མཚོན། །དེ་ལྟའི་གནས་མཆོག་དམ་པ་དེ་ཉིད་དུ། །དད་དང་དང་བས་སྒྲུབ་
པ་སྙིང་པོར་བྱ། །ཆོས་དང་ཆོས་མིན་སྤང་བླང་མ་ཉམས་པར། །ལེ་ལོ་རྣམ་གཡེང་རྣམ་པར་སྤངས་བྱས་ཏེ།།
ཇི་ལྟ་ཇི་སྙེད་མན་ངག་རིམ་བཞིན་སྒོམ། །སྦྱོར་བ་དཔྱིད་ལས་ཤིན་ཏུ་མཐར་ཕྱིན་ནས། །དངོས་གཞིར་
དབྱར་ལས་ཉམས་སུ་བླང་བྱས་ཏེ། །རྒྱུ་དང་བྲལ་བའི་འབྲས་བུ་མི་སྲིད་པས། །སྔ་མ་སྔ་མའི་ཉམས་མྱོང་
མཐར་ཕྱིན་བྱ། །ཁྱད་པར་ཚེ་འདི་བློས་བཏང་ཁོ་ན་དང༌། །ཅི་བྱས་གཞན་དོན་བྱེད་པར་མ་གྱུར་ན། །ཆོས་
ཀྱི་འགྲམ་གཞི་ལེགས་པར་མ་ཟིན་པས། །དངོས་གཞི་དབྱར་ལས་བྱེད་ལོ་ཁོ་ནར་ཟད།།
སྙིགས་མའི་དུས་འདིར་ཆགས་བྲལ་ལམ་གྱིས་ནི། །བསམ་གཏན་ཉིད་ཀྱང་ཐོབ་པར་མི་འགྱུར་
ཏེ། །དབང་པོ་ཡོངས་སུ་ཚར་བཅད་བྱས་པའི་ཕྱིར། །དངོས་གཞིར་སྔགས་ཀྱི་ཉམས་ལེན་གཙོ་བོར་བྱ། །དང་
པོར་བྱ་རྒྱུད་ཉམས་སུ་མ་བླངས་ན། །ཡི་དམ་ལྷ་ལ་དད་མཆོག་ཐོབ་མི་འགྱུར། །དེ་མ་ཐོབ་པར་བྱིན་རླབས་མི་
འཇུག་པས། །བསགས་སྦྱང་གཉིས་ཀྱི་མཚན་མ་ཐོབ་ཀྱི་བར། །རྗེ་འབངས་ལྟ་བུའི་ཚུལ་གྱིས་ཡི་དམ་སྒྲུབ།།
དེ་ནས་སྤྱོད་རྒྱུད་ཉམས་སུ་མ་བླངས་ན། །ཡེ་ཤེས་སེམས་དཔའི་བདེ་བ་མི་ཐོབ་པས། །བདག་ཉིད་ལྷ་ཡི་
ང་རྒྱལ་རྩེ་གཅིག་པས། །ཕྱི་དང་ནང་གི་སྒོམ་བཟླས་དག་ལ་འབད། །དེ་ནས་རྣལ་འབྱོར་རྒྱུད་ཉིད་མ་སྒྲུབ་
ན། །མཁའ་མཉམ་སྦྱོར་བའི་སྒོམ་བཟླས་མེད་པའི་ཕྱིར། །ཡི་དམ་ལྷ་ནི་ཉེ་བར་འགྲུབ་མི་འགྱུར། །དེ་ནས་
བླ་མེད་ཉམས་སུ་མ་བླངས་ན། །སྐྱེ་འཆི་རིམ་པ་གསལ་བར་མི་འབྱོངས་པས། །སྨིན་བྱེད་དབང་བཞི་གྲོལ་
བྱེད་རིམ་པ་གཉིས། །སྔར་བཤད་རྒྱས་བསྡུས་ཇི་བཞིན་ཉམས་སུ་བླང་། །ཁྱབ་རྡལ་མི་ཤིགས་ཆེན་པོའི་
མན་ངག་ནི། །མེད་ན་ཐམས་ཅད་ངལ་བ་འབྲས་མེད་ཉིད། །དག་པའི་ཆོས་ལ་སོམ་ཉི་ཟ་ན་ཡང་། །བཤགས་
ཚད་དུས་འདས་རྩ་བའི་ལྟུང་བར་འགྱུར། །དེ་ཡང་མཚན་ཉིད་ཐེག་དང་ཐུན་མོང་བའི། །ཆོས་ཉིད་མེད་དགག་
སོགས་ལ་བྱ་མིན་ཏེ། །ཆོས་དང་ཆོས་མིན་མཚན་ཉིད་གཅིག་མིན་དང༌། །ཡང་ན་རྩ་ལྟུང་དེ་ནི་ཟློས་འགྱུར་



ཞལ་གདམས་བསླབ་བྱའི་སྐབས།59
ཕྱིར། །ཆོས་ཀྱི་དོན་པོ་མི་ཤིགས་མཆོག་ཤེས་ན། །ལེགས་པར་ཤེས་ཙམ་འགྲོ་བའི་བླ་མར་བཞེད། །དེ་ཕྱིར་
ལྷན་ཅིག་སྐྱེས་པའི་སྦྱོར་བ་ཉིད། །སྦྱོར་བ་ཡན་ལག་དྲུག་ཏུ་རབ་ཕྱེ་ལ། །སྐལ་ལྡན་རབ་ཏུ་བརྩོན་པ་བསྐྱེད་
བྱས་ནས། །ཚེ་འདི་ཉིད་ལ་རྫོགས་པའི་སངས་རྒྱས་འགྱུར། །ཅི་བྱས་གཞན་གྱི་དོན་དུ་འགྱུར་བ་དང་། །རྨི་
ལམ་འབད་མེད་ཉིད་དུ་ཟིན་པ་དང་། །ཆོས་རྒྱུན་ཏིང་འཛིན་ཚེ་འདིར་མ་ཐོབ་ན། །བདག་གིས་གསོན་དེ་
ཤི་དང་ཁྱད་པར་ཅི། །དེ་ཕྱིར་ཆུ་བོ་རྒྱུན་གྱི་རྣལ་འབྱོར་གྱིས། །ཟབ་ལམ་རྒྱུན་མི་ཆད་པར་ཉམས་སུ་བླང༌།།
འགྲོ་མགོན་བླ་མ་ཡི་དམ་ལྷ་ཚོགས་དང་། །ཆོས་སྐྱོང་སྲུང་མ་རྟག་ཏུ་མཉེས་བྱས་ནས། །མཆོག་གི་དངོས་
གྲུབ་ཚེ་འདིར་ཐོབ་པར་བྱ།།
བདག་ནི་དེང་ནས་བཟོད་པ་མ་ཐོབ་བར། །མི་ཁོམ་བརྒྱད་དུ་ནམ་ཡང་མི་སྐྱེ་ཞིང་། །དལ་འབྱོར་
ལྷ་མིའི་ལུས་མཆོག་ཐོབ་གྱུར་ཏེ། །མཐོ་རིས་ཡོན་ཏན་བདུན་དང་ལྡན་གྱུར་ནས། །རྟག་པར་དམ་པའི་ཆོས་
ལ་སྤྱོད་པར་ཤོག །རྣམ་དག་རྒྱལ་བའི་རིགས་ཀྱི་ནམ་མཁའ་ལ།། སྟོབས་ཆེན་བྱང་སེམས་རླུང་གི་དཀྱིལ་
འཁོར་རྒྱས། །རྒྱ་ཆེན་སྦྱིན་པའི་རྒྱ་མཚོ་འཁྱིལ་གྱུར་པར། །དྲི་མེད་ཚུལ་ཁྲིམས་གསེར་གྱི་ས་གཞི་འཁྲིགས།།
བཟོད་པའི་རི་རབ་འཁོར་ཚོགས་བརྟན་གྱུར་ཏེ། །ཤུགས་ཆེན་བརྩོན་འགྲུས་གོ་ལའི་གཞོན་པ་ཅན། །ཞི་
ལྷག་རྣམ་གཉིས་ཉི་ཟླའི་དཀྱིལ་འཁོར་རྒྱས། །སྒྲིབ་གཉིས་མུན་པ་མ་ལུས་སེལ་བྱེད་ཤོག །འདིར་ཡང་
འགལ་རྐྱེན་སྡིག་པ་ཀུན་བྲལ་ཞིང་། །མཐུན་རྐྱེན་ཚེ་དང་བསོད་ནམས་མཐའ་དག་རྒྱས། །ཁྱད་པར་འཁོར་
བའི་ཆོས་ལ་ཡིད་འབྱུང་ནས། །ཚེ་འདི་བློ་ཡིས་ཐོངས་པར་བྱིན་གྱིས་བརློབས།།
དེ་རིང་ཙམ་ཡང་མི་འཆིའི་གདེང་མེད་ཅིང་། །སྔོན་ཆད་བསགས་པ་སྡིག་པའི་ལས་ལས་མེད།།
བདག་གི་འགྲོ་ས་ངན་སོང་ཁོ་ན་ཞེས། །སྐྱོ་བ་གཏིང་ནས་སྐྱེ་བར་བྱིན་གྱིས་རློབས། །ད་ལྟའི་སྡུག་བསྔལ་
ཕྲ་མོ་མི་བཟོད་ཀྱང་། །ལས་འབྲས་ཁྱད་དུ་གསོད་པའི་སྙིང་ཁམས་ཅན། །འཇིགས་རུང་ངན་འགྲོའི་གཡང་
སར་འཆོར་བར་གདའོ། །ཉིན་མཚན་ཆོས་ཀྱི་འདའ་བར་བྱིན་གྱིས་རློབས། །ལན་ལ་རེ་བ་མེད་པའི་སྦྱིན་པ་
དང༌། །རྟག་ཏུ་འགྱོད་པ་མེད་པའི་ཚུལ་ཁྲིམས་དང༌། །གནོད་ལན་ཕན་པ་སྒྲུབ་པའི་བཟོད་པ་ཡིས། །བསོད་
ནམས་རྒྱ་མཚོ་ཚེ་འདིར་རྫོགས་བྱེད་ཤོག །ཚོལ་ན་ཉོན་མོངས་སྤྱོད་ན་སེར་སྣའི་གཞི། །གཞན་གྱིས་ཕྲོགས་
ན་སྡུག་བསྔལ་ཆེར་སྡང་བའི། །ནོར་ལ་རྨི་ལམ་དུ་ཡང་མི་ཆགས་པར། །སྦྱིན་པའི་ཞིང་ལ་རྟག་ཏུ་གཏོང་
བར་ཤོག །ཚུལ་ཁྲིམས་མེད་ན་སྦྱིན་ཡང་ངན་འགྲོར་ལྟུང༌། །སྐྱེད་བྱས་རྩ་བ་ཡོངས་སུ་ཟད་བྱེད་པས།།
བདག་གི་སྲོག་ལ་བབ་པར་གྱུར་ཀྱང་རུང་། །ཚུལ་ཁྲིམས་མ་ཉམས་སྐྱོན་མེད་སྤྱོད་པར་ཤོག །ཁྲིམས་ཀྱིས་
ཕྱི་མར་མཐོ་རིས་ཐོབ་གྱུར་ཀྱང་། །རྣམ་དག་ལྟ་བ་མེད་ན་ཐ་མར་ལྷུང་། །དེ་ཕྱིར་ལྟ་སྒོམ་སྤྱོད་པ་རྣམ་དག་



60ཞལ་གདམས་དང་མགུར་གླུ་གཅེས་བཏུས།
གིས། །ཚེ་དང་སྒྲུབ་པ་སྙོམས་པར་བྱིན་གྱིས་རློབས། །ལྟ་བས་གཏན་ལ་ཕེབས་ཀྱང་མ་བསྒོམས་ན། །སྐོམ་
ཚེ་ཆུ་ཡི་བཤད་པ་བྱེད་པ་འདྲ། །སྨན་དཔྱད་བཀླགས་པས་ནད་ལ་མི་ཕན་པས། །རྟག་ཏུ་སྒྲུབ་པ་སྙིང་པོ་
བྱེད་པར་ཤོག །མཚན་ཉིད་ཐེག་པ་ཙམ་གྱིས་གྲངས་མེད་ཀྱི། །བསྐལ་པ་བྱེ་བར་འབད་ཀྱང་འབྲས་མེད་
པས། །རྩ་བ་མཚན་ཉིད་ཐེག་པ་རབ་སྦྱངས་ནས། །སྒོམ་པའི་དངོས་གཞི་གསང་སྔགས་ཉམས་སུ་བླངས།།
རྒྱུད་སྡེ་བཞི་ཡི་ལམ་རིམ་མཐར་ཕྱིན་ནས། །རྫོགས་པའི་སངས་རྒྱས་ཚེ་འདིར་ཐོབ་པར་ཤོག །གལ་ཏེ་མ་
ཐོབ་ན་ཡང་སྒྲུབ་པ་ལ། །བར་ཆད་མེད་ཅིང་མཐུན་རྐྱེན་ཀུན་ཚོགས་ནས། །རྡོ་རྗེ་ཐེག་པའི་ཆོས་རྒྱུན་ཏིང་ངེ་
འཛིན། །ཚེ་འདི་ཉིད་ལ་ངེས་པར་ཐོབ་པར་ཤོག །གལ་ཏེ་མ་ཐོབ་ན་ཡང་ཚེ་འདི་ལ། །རྨི་ལམ་སྒྱུ་ལུས་དག་
དང་བསྲེ་བ་དང་། །འཆི་བ་འོད་གསལ་དག་དང་བསྲེ་བ་ཡིས། །བར་དོ་མེད་པར་མངོན་པར་གྲོལ་བར་
ཤོག །གལ་ཏེ་མ་གྲོལ་ན་ཡང་བར་དོ་ལ། །བར་དོར་ཤེས་ནས་ལམ་དུ་སྒྱུར་བ་ཡིས། །འཇའ་ལུས་རྡོ་རྗེའི་
སྐུ་ཆེན་རབ་ཐོབ་སྟེ། །ཡང་སྲིད་མེད་པར་མངོན་པར་གྲོལ་བར་ཤོག །གལ་ཏེ་མ་གྲོལ་ན་ཡང་སྣང་སྲིད་ད་ཀུན།།
ལྷ་དང་ལྷ་མོར་བྱེད་པའི་རྣལ་འབྱོར་དང༌། །སྐྱེ་འཆི་མེད་པའི་འཕོ་བ་རྣམ་དག་གིས། །མཁའ་སྤྱོད་གནས་
སུ་ངེས་པར་སྐྱེ་བར་ཤོག །དེ་ནས་དཔའ་བོ་མཁའ་འགྲོ་རྒྱ་མཚོ་ཡི། །ཡོན་ཏན་བང་རིམ་ཀུན་གསལ་ལྷམ་
མེ་བ། །དགོས་འདོད་འགྲོ་བ་ཀུན་ལ་རབ་སྩོལ་པའི། །གདེངས་ཅན་དབང་པོ་རྡོ་རྗེ་འཆང་ཐོབ་ཤོག །དཔལ་
དེ་ཉིད་འདུས་པའི་སྙིང་པོའི་དོན་ཆོས་སྤྱོད་རབ་ཏུ་གསལ་བའི་སྒོ་ནས་ཉམས་སུ་བླང་བའི་རིམ་པ་མདོར་བསྡུས་པ་དཔལ་དེ་ཁོ་ན་ཉིད་
འདུས་པ་རྒྱ་མཚོ་ལྟ་བུ་ལས་ཕྱུང་བ་ཡིད་བཞིན་གྱི་ནོར་བུ་ལྟ་བུ་རྫོགས་སོ།།
།།



61ཞལ་གདམས་བསླབ་བྱའི་སྐབས།
༢༤
ཉག་རེ་གསང་སྔགས་ལ་སྤྲིངས་པ།
ངོར་ཆེན་ཀུན་དགའ་བཟང་པོ། (༡༣༨༢—༡༤༥༦)
༄༅། །ན་མོ་བུདྡྷཱ་ཡ། ཐོས་པ་རྒྱ་མཚོའི་གླིང་ནས་ལེགས་འོངས་ཤིང་། །བསམ་དཔྱོད་བརྩོན་པའི་བྱི་དོར་
གྱིས་སྦྱངས་པས། །ཏིང་འཛིན་བསྒོམས་པའི་འོད་ཟེར་སྟོང་འབར་བ། །དཔལ་ལྡན་བླ་མ་དབང་གི་རྒྱལ་
པོར་འདུད། །ངེས་མེད་རྒྱལ་ཁམས་རྒྱུ་བའི་བསོད་སྙོམས་པ། །ཆོས་བརྒྱད་རྣམ་རྟོག་སྤངས་པའི་བྱ་བྲལ་
བ། །ཕྱི་མ་བྱང་ཆུབ་རེ་བའི་འདོད་པོ་ཆེ། །ཀུན་དགའ་བཟང་པོར་གྲགས་པའི་དགེ་སློང་གིས། །རྒྱུད་སྡེའི་
ཁང་བཟང་རིམ་གཉིས་ནོར་གྱིས་ཕྱུག །རྣམ་དག་དམ་ཚིག་སྡོམ་པའི་རྒྱན་གྱིས་མཛེས། །ཕྲིན་ལས་སྒོ་
བཞིའི་གདུལ་བྱ་ལེགས་བསྐྱངས་པ། །ཀུན་དགའ་གཞོན་ནུར་གྲགས་ལ་འདི་སྐད་གླེངས།།
ཁྱོད་སྐུ་སྐབས་གསུམ་དབང་པོའི་ཕོ་བྲང་ལ། །རྣམ་གཡེང་ལྷ་མིན་དཔུང་དང་མི་ལྡན་པར། །བློ་
གསལ་ལྷ་བུའི་ཚོགས་དང་ལྷན་ཅིག་ཏུ། །ཆོས་དོན་བདུད་རྩིའི་ཟས་ལ་སྤྱོད་དོ་ཞེས། །རིང་ནས་འོངས་པའི་
སློབ་གཉིས་རྒྱུད་མངས་ཀྱི། །པི་ཝང་སྙན་གྲགས་སྒྲོགས་པ་ཡང་ཡང་ཐོས། །ཁྱད་པར་ལྷག་བསམ་དག་པའི་
ཆུ་གཏེར་ལས། །ལེགས་འཁྲུངས་འབུལ་བའི་མེ་ཏོག་རྣམ་མང་དང་། །དད་པའི་བློ་གྲོས་ནམ་མཁའི་ཁྱོན་
ཡངས་པར། །ཕྲིན་ཡིག་ཉི་མའི་དཀྱིལ་འཁོར་རབ་རྒྱས་པ། །ཕོ་ཉ་རྟ་བདུན་ཤིང་རྟས་རབ་དྲངས་ནས།།
དཔལ་ལྡན་ས་སྐྱའི་སྐྱེད་མོ་ཚལ་དུ་ཤར། །དེ་ཚེ་ཁོ་བོའི་ཡིད་ཀྱི་ཆུ་སྐྱེས་ཚལ། །དགའ་བའི་འདབ་སྟོང་ལྡན་
པར་བྱས་པ་ལ། །དོན་གཉེར་རྐང་དྲུག་ལྡན་པའི་ཚོགས་རྣམས་ཀྱིས། །དགེ་ལེགས་སྙན་པའི་སྒྲ་དབྱངས་
སྒྲོག་པར་བྱེད། །འདིར་ཡང་ཁོ་བོའི་དལ་འབྱོར་ལྷུན་པོ་ལ། །རྣམ་གཡེང་མི་མཐུན་རླུང་གིས་མི་གཡོ་ཞིང་།།
ལེགས་བཤད་རིན་ཆེན་ཁམས་དང་ལྡན་བཞིན་དུ། །གདུལ་བྱ་གླིང་བཞིའི་དབུས་ན་བདེ་བར་གནས། །ཤིན་
ཏུ་རྙེད་དཀའི་དལ་འབྱོར་ཐོབ་དུས་འདིར། །རྒྱལ་བའི་བསྟན་ལ་བྱ་བ་བྱེད་དགོས་པས། །དམ་ཆོས་རིན་
ཆེན་ཚུལ་བཞིན་འཆད་པ་ལ། །ཡེངས་མེད་བརྩོན་འགྲུས་རྩོམ་དང་ཤེས་ལྡན་དག །རྒྱུད་སྡེའི་དགོངས་པ་
གཏིང་དཔག་དཀའ་བའི་ཕྱིར། །ཚིག་སྒྲོས་དངོས་བསྟན་ཙམ་ལ་མ་ཞེན་པར། །མཐའ་དྲུག་ཚུལ་བཞིའི་
གསང་བའི་སྒོ་ཕྱེ་ནས། །སྐབས་དོན་ཉམས་སུ་ལོང་དང་ཤེས་ལྡན་དག །འཁོར་དང་ལོངས་སྤྱོད་རྒྱས་པའི་
སེམས་འཛིན་སོགས། །ཚེ་འདིའི་ཆེ་ཐབས་བསྒྲུབ་པའི་བློ་སྤངས་ནས། །གང་ན་དམ་ཆོས་འཕེལ་བའི་གནས་



62
ཞལ་གདམས་དང་མགུར་གླུ་གཅེས་བཏུས།
རྣམས་སུ། །བཤད་སྒྲུབ་ཚུལ་བཞིན་སྒྲུབས་དང་ཤེས་ལྡན་དག །སླད་མར་དཔོན་སློབ་སོ་སོར་ཞབས་བརྟན་
ཅིང་། །མཁས་པའི་གྲྭ་སློབ་ཐ་གྲུར་རྒྱས་པ་དང་། །ཚེ་རིང་ནད་མེད་ཐོས་བསམ་འཕེལ་བཞིན་དུ། །དངོས་
སམ་ཡི་གེའི་ངོས་ནས་འཕྲད་པར་སྨོན། །ཁྱེད་ཀྱི་དམ་ཆོས་ཚུལ་བཞིན་བསྒྲུབ་པ་དང་། །རྒྱ་ཆེན་འབུལ་
བའི་རྣམ་གཞག་བསྐུར་བ་སོགས། །དུས་གསུམ་བསགས་པའི་དགེ་བའི་རྩ་བ་རྣམས། །བདེ་གཤེགས་
བསྟན་པ་རྒྱས་པའི་རྒྱུ་རུ་བསྔོ། །ཤུདྡྷཾ།། །།
:



63ཞལ་གདམས་བསླབ་བྱའི་སྐབས།
༢༥
བསླབ་བྱ་ཨང་ཡིག་བཞི་བཅུ་མ།
སྤྱན་སྔ་བློ་གྲོས་རྒྱལ་མཚན།(༡༤༠༢—༡༤ ༧༡)
༄༅། །གང་གི་མཁྱེན་བརྩེའི་ཡོན་ཏན་གྱིས། །སྲིད་ཞིའི་ཉེས་སྐྱོན་ཀུན་བསལ་ནས། །བླ་མེད་བླ་མའི་ས་
བརྙེས་པ། །སྐུ་དྲིན་ཅན་ལ་རབ་བཏུད་ནས། །རང་ལ་གྲོས་ཤིག་འདེབས་སོ་ཨང་།༡།ཁ་ཅིག་ནད་ཀྱིས་
བཏབ་པའི་ཚེ། །འདི་ལས་ཤི་ན་དྲག་གོ་སྙམ། །དེ་ནི་ལོག་རྟོག་འབའ་ཞིག་ཡིན། །ཁ་ཅིག་དམ་ཆོས་བྱེད་
པའི་ཚེ། །འདི་ལས་འཇིག་རྟེན་སྐྱིད་དོ་སྙམ། །དེ་ཡང་ལོག་རྟོག་ཡིན་ནོ་ཨང་།༢།དགྲ་བཅོམ་གོ་འཕང་ཐོབ་
གྱུར་ཀྱང་། །སྡུག་བསྔལ་བརྒྱ་དང་སྟོང་དག་གིས། །གཙེས་པ་དུ་མ་ཡོད་གྱུར་ན། །སོ་སོའི་སྐྱེ་བོ་ལྟ་ཅི་སྨོས།།
དེ་བས་ཁམས་གསུམ་འཁོར་བ་འདིར། །བདེ་བའི་རེ་བ་མ་བྱེད་ཨང་། ༣།ཕྱོགས་འགའ་ཕུན་སུམ་ཚོགས་
གྱུར་ཀྱང་། །ཕྱོགས་འགའ་ནས་ནི་མི་བདེ་ངེས། །དེས་ན་ཁམས་གསུམ་འཁོར་བ་འདིར། །གཏན་གྱི་བདེ་
བ་མེད་དོ་ཨང་།༤ །ཁ་ཅིག་ན་བས་གཙེས་པའི་ཚེ། །ཁ་ཅིག་རྒས་པའང་རྒུད་པས་གཙེས། །དེ་བཞིན་མི་
འདོད་དུ་མ་རེས། །འགྲོ་རྣམས་ངེས་པར་གཙེས་སོ་ཨང་།།སྡུག་བསྔལ་ཕྲ་མོ་མི་བཟོད་པར། །བདེ་བ་གཞན་
ནས་བཙལ་གྱུར་ཀྱང་། །གཉིས་མེད་སེངྒེ་ཡོང་ངེས་པས། །སྡུག་བསྔལ་ཕྲ་མོ་སྲོན་ཞིག་ཨང་།༦།ད་རེས་ཐར་
པ་སྒྲུབ་དུས་འདིར། །སྡུག་བསྔལ་ཆེན་པོའང་བཟོད་རིགས་ན། །སྡུག་བསྔལ་ཕྲ་མོ་ལྟ་ཅི་སྨོས། །སྡུག་
བསྲན་ཆེ་བར་གྱིས་ཤིག་ཨང་།༧།ཆོས་པ་ཇི་ལྟར་སྡུག་བསྔལ་ཡང་། །ཆོས་མིན་སྤྱོད་རྣམས་སྡུག་བསྔལ་
བའི། །བརྒྱ་ཡི་ཆཡང་ཡོང་མི་སྲིད། །ཆོས་མིན་སྤྱོད་པ་བདེར་སེམས་པ། །ལོག་རྟོག་འབའ་ཞིག་ཡིན་ནོ་ཨང་།
༨།ཆོས་ཞེས་བྱ་བ་ཚེ་འདི་དང་། །ཕྱི་མར་བདེ་བའི་ཐབས་ལ་ཟེར། །འདི་ལ་ལོག་པར་མི་འཛིན་པར།།
འབུ ངས་གསུམ་རེམ་ལས་ཐོན་ཞིག་ཨང་།༩།འབད་ནས་མི་བྱ་ཁ་མེད་ཀྱི། །ཡོན་ཏན་དཔག་མེད་སྒྲུབ་
དགོས་ཤིང་། །སྐྱོན་ནི་མཐའ་མེད་བསལ་དགོས་ལ། །སྡིག་པ་དཔག་མེད་སྦྱང་དགོས་ཀྱང་། །གང་རུང་རེ་
ལས་སྣ་རེ་ཡང་། །མ་ཟིན་བཞིན་དུ་དལ་འདུག་ནི། །སྐད་ཅིག་བྱེད་པའང་འཁྲུལ་ལོ་ཨང་།༡༠།ཐོག་མེད་
གོམས་ཤིང་བསགས་པ་ཡི། །ལས་སྒྲིབ་ཉོན་མོངས་ཆེ་ལུགས་ལ། །སྣོན་པ་ཅུང་ཟད་བཏབ་པ་ཡང་། །ནགས་
ཀྱི་མེ་ལ་ཤིང་བསྣན་འདྲ། །དེས་ན་འབྲིད་པ་མ་བྱུང་ཡང་། །སྣོན་པ་འདེབས་པར་མ་བྱེད་ཨང་།༡༡།དགོས་
མེད་འཇིག་རྟེན་བྱ་བ་ལའང་། །རྟོག་དཔྱོད་མ་བཏང་དོན་འཕྱུགས་ན། །དོན་ཆེན་དམ་ཆོས་ལྟ་ཅི་སྨོས།།
རྟོག་པ་བཀག་ནས་མ་སྡོད་པར། །དམ་པའི་ཆོས་ཀྱི་བྱ་བ་ལ། །རྟོག་དཔྱོད་རྒྱུན་དུ་ཐོང་ཤིག་ཨང་།༡༢།རྣམ་



64
ཞལ་གདམས་དང་མགུར་གླུ་གཅེས་བཏུས།
དཔྱོད་ཤེས་རབ་མི་བསྐྱེད་པར། །རྟོག་པ་བཀག་པ་ཙམ་ཞིག་ལ། །ངེས་དོན་བཟུང་ནས་བསྒོམས་གྱུར་ཀྱང་།།
དྲག་རང་དྲག་ན་དུད་འགྲོའི་ནང་། །སྒོམ་ཆེན་འཕྱི་བར་སྐྱེ་འོ་ཨང་།༡ ༣།ཆོས་ལ་བརྟེན་པའི་འདོད་པས་ཀྱང་།།
ཆོས་མིན་འདོད་པ་འདྲེན་ངེས་པས། །ཆོས་ལ་བརྟེན་པའི་འདོད་པ་ཡང་། །འབྱུང་བའི་སྒོ་རྣམས་བཙན་དུག་
ལྟར། །ཁྱོད་ཀྱིས་ལེགས་པར་སྤོངས་ཤིག་ཨང་།༡༤།མཁས་པ་བླ་མ་མ་བསྟེན་པའི། །སྔོན་ནས་བཤེས་
གཉེན་དེ་དག་གིས། །སྐྱོན་ཡོན་རྣམས་ལ་རྟོག་ཅིང་དཔྱོད། །དཔྱད་ནས་ལེགས་པར་བསྟེན་པ་འདི། །མཁས་
པའི་མཛད་སྲོལ་ཡིན་ནོ་ཨང་།༡༥།དང་པོར་རྟོག་དཔྱོད་མི་གཏོང་བར། །བླ་མར་བསྟེན་ནས་སྐྱོན་ཡོན་ལ།།
རྟོག་ཅིང་སྡིག་པ་གསོག་པ་འདི། །བྱིས་པའི་དཔྱོད་པ་ཡིན་ནོ་ཨང་།༡༦།གཞན་གྱི་བཤེས་གཉེན་བྱ་འདོད་ན།།
མཁས་པ་བླུན་པོ་སུ་ཡིན་ཀྱང་། །སྐྱོན་ཡོན་བརྟགས་ནས་འདོར་ཡོང་བས། །གཞན་ལ་ངོ་མི་ཚ་ཙམ་གྱི།།
ཡོན་ཏན་དགོས་པར་གོའོ་ཨང་།༡༧ །རང་ལ་ཡོན་ཏན་མེད་གྱུར་ན། །གཞན་གྱི་བཤེས་གཉེན་བྱས་གྱུར་
ཀྱང་། །སྡུག་བསྔལ་རྒྱ་མཚོར་ལྟུང་འགྱུར་ཞིང་། །གཞན་དོན་འགྲུབ་པར་མི་སྲིད་པས། །ཡོན་ཏན་སྒྲུབས་ན་
དགའ་འོ་ཨང་།༡༨།རང་ལ་ཡོན་ཏན་ཡོད་གྱུར་ན། །སྨན་གྱི་ལྗོན་ཤིང་མྱུ་གུ་བཞིན། །ད་ལྟའི་ཕན་འདོགས་
ཅུང་ཟད་ལས། །ཡོན་ཏན་དེ་ཉིད་གོང་ནས་གོང་། །ལེགས་པར་སྤེལ་ན་དགའ་འོ་ཨང་།༡༩།ཕུང་བྱེད་སེམས་
འདི་མ་བཏུལ་ན། །བདེ་བའི་གོ་སྐབས་མི་རྙེད་པས། །གླང་ཆེན་རྟ་མཆོག་དུལ་བ་ལྟར། །སེམས་འདི་
ལེགས་པར་ཐུལ་ཞིག་ཨང་།༢༠།དཔའ་བོ་སྟོབས་དང་ལྡན་པའམ། །གཞན་གྱི་སེམས་ཤིག་ཡིན་གྱུར་ན།།
བཏུལ་ཡང་མི་ཐུལ་སྲིད་པ་ཞིག །རང་སེམས་སྟོབས་མེད་ཡིན་ནོ་ཨང་། ༢༡།རང་སེམས་སྟོབས་ཆུང་འདུལ་
བ་ལ། །སྒྱིད་ལུག་ཞུམ་པ་མི་བྱ་བར། །འཁོན་རྣམས་མ་ལུས་དྲན་བྱས་ནས། །དཔའ་དང་ལྡན་པར་གྱིས་
ཤིག་ཨང་།༢༢།བསམ་པ་འབད་ནས་སྦྱངས་གྱུར་ཀྱང་། །དངོས་སུ་ལག་ལེན་མ་བཏབ་ན། །གནས་སྐབས་
མཐར་ཐུག་གང་ལ་ཡང་། །ཕན་པ་སྐད་ཅིག་མེད་དོ་ཨང་།༢༣།བསམ་པ་ཇི་ལྟར་སྦྱངས་པ་ལྟར། །ལག་ལེན་
ལན་ཅིག་བཏབ་ན་ཡང་། །བསམ་པ་ལོ་ཟླར་སྦྱངས་པ་ལས། །བློ་བསྐྱེད་ཆེ་བ་ཡིན་ནོ་ཨང་།༢༤ །དམ་པའི་
ཆོས་འདི་མ་གོ་དུས། །གཞན་ནི་འཁོར་ལོས་བསྒྱུར་རྒྱལ་འདྲ། །ཤིན་ཏུ་ཡིད་སྨོན་བྱ་བའི་གནས། །བདག་
ཉིད་བྲན་གཡོག་ཐ་མལ་འདྲ། །སྙིང་རྗེའི་ཡུལ་ཞིག་ཡོད་དོ་ཨང་།༢༥།ད་ནི་ཚངས་པ་བརྒྱ་བྱིན་ལའང་། །
སྙིང་རྗེའི་ཡུལ་དུ་བྱས་ཆོག་པའི། །དུས་འདི་རྨི་ལམ་མིན་ན་རུང༌། །སྙམ་དུ་དགའ་བ་སྒོམ་གྱིས་ལ།
མིག་ཐུར་ལ་མ་བལྟ་ཨང་།༢༦།རྐྱེན་དང་མ་ཕྲད་སྒོམ་པ་དེ། །དགྲ་དང་མ་ཕྲད་དཔའ་བོ་ཡིན། །བསྒོམས་
ལས་བློ་བསྐྱེད་ཆེའོ་ཨང་།༢༧།སྙིགས་དུས་སྐྱེ་བོའི་ངན་ལུགས་སམ། །རང་གི་རྐྱེན་ཁྱག་ཆུང་ལུགས་སམ།།
བསྲེ་ལྷད་བྱ་བའི་དུས་ཡིན་ནམ། །རྟོག་དཔྱོད་ལེགས་པར་ཐོངས་ཤིག་ཨང་། ༢ ༨ །ཁྲོ་བའི་ཡུལ་གྱི་མང་?
。



65
༩ཞལ་གདམས་བསླབ་བྱའི་སྐབས།
ལུགས་ལ། །ལོ་གཅིག་ཁྲོ་བ་ལན་ཅིག་ལས། །མ་སྐྱེས་ན་ནི་ཕོ་སྐྱེས་ཡིན། །འོན་ཀྱང་དགེ་བ་འཇོམས་
ལུགས་དང་། །དམྱལ་བར་སྐྱེ་བའི་ཉེས་དམིགས་ལ། །བསམས་ན་ལོ་རེ་ལན་རེ་ཡང་། །ཧ་ཅང་ཐལ་ཆེས་
ཡིན་ནོ་ཨང་།༢༩།ཁོང་ཁྲོ་གྲངས་མེད་བྱུང་གྱུར་ཅིང་། །སླར་ཡང་འབྱུང་བར་འགྱུར་བ་ལ། །བ་སྤུའི་གཡོ་
འགུལ་མི་བྱེད་པར། །འཇུག་པ་ཤིན་ཏུ་བླུན་ནོ་ཨང་། ༣༠།ཁོང་ཁྲོ་མ་ཟད་བསོད་ནམས་ཚོགས། །འཇོམས་བྱེད་
མང་ཡང་དེ་རྒྱུ་ལ། །རྟོག་དཔྱོད་མི་གཏོང་འཇུག་པ་ནི། །བླུན་པོ་ལས་ཀྱང་བླུན་པོ་ཨང་།༣༡།དུས་ངན་འདིར་
ནི་སྐྱེ་བོ་རྣམས། །རབ་ཏུ་བྱུང་ལ་བཀོད་པ་དང་། །མ་བཀོད་པ་གཉིས་གང་དྲག་པ། །ཤེས་པར་དཀའ་བ་
མང་ངོ་ཨང་།༣༢།དེ་བཞིན་ཐོས་བསམ་སྒོམ་གསུམ་ལ། །ཁ་ཅིག་བཀོད་པ་ཤིན་ཏུ་འཕུང་། །ཁ་ཅིག་ལ་ནི་
ཐེ་ཚོམ་ཟ། །ལེགས་པ་སྲིད་མཐར་འདུག་གོ་ཨང་། ༣ ༣།རང་གི་ལས་ཀྱིས་འཕངས་ཚོད་དེ། །མ་གཏོགས་
ཆོས་བཤད་ཅི་བྱས་ཀྱང་། །གོང་མར་འཁྲིད་མི་ནུས་པར་མཐོང་། །ཕལ་ཆེར་ཡ་ཚད་བྱུང་གྱུར་ཀྱང་། །མར་
ལ་ལྡོག་པར་མཐོང་ངོ་ཨང་། ༣༤ །ཆོས་བཤད་བྱས་དང་མ་བྱས་ལ། །ཁྱད་པར་གཅིག་ཀྱང་མི་འདུག་བཞིན།།
ཆོས་འཆད་བྱེད་པའི་བསམ་བློ་ནི། །ཤིན་ཏུ་འཁྲུལ་པ་ཡིན་ནོ་ཨང་། ༣༥།ཆོས་བཤད་བྱེད་པ་གྲངས་མང་ཡང་།།
སློབ་མ་ལ་ནི་ཕན་ཐོགས་པ། །སྲིད་མཐའི་སྲིད་མཐའ་ཙམ་དུ་མཐོང་། །རང་ཉིད་ཀྱི་ནི་བཟོ་ཤོར་བ། །ཤིན་
ཏུ་མང་བར་མཐོང་ངོ་ཨང་།༣༦།རང་ལས་དྲག་ངོ་ཤེས་པ་ཡི། །བཤེས་གཉེན་ལ་ཡང་དེ་ལྟ་བུ། །མཐོང་
གོ་རྒྱུ་ཡེ་མེད་པ། །ཐུར་ལ་འགྲོ་འདོད་ཡིན་ནོ་ཨང་། ༣༧།ལྷས་བྱིན་སྡེ་སྣོད་ཤེས་པས་ཕུང་། །ཁ་ཅིག་ཀུན་
རིག་ཤེས་པས་ཕུང་། །དེ་བཞིན་འགྲོ་རྣམས་ལེགས་ཉེས་ཀྱི། །ཤེས་རྒྱས་ཕུང་བ་མང་ངོ་ཨང་། ༣༨།ཤེས་རྒྱས་
འཕུང་དུ་མ་འཇུག་པར། །རྒྱལ་བ་སྲས་བཅས་རྣམས་ལྟ་བུར། །ཤེས་རྒྱའི་མཐུ་ལ་བརྟེན་ནས་ནི། །ཕན་བདེ་
ཐོབ་པར་གྱིས་ཤིག་ཨང་། ༣༩།ཡོན་ཏན་བདེ་སྟེར་ཡིན་མོད་ཀྱང་། །ཁ་ཅིག་ཡོན་ཏན་ཡོད་པས་འཕུང་། །ཁ་
ཅིག་ཡོན་ཏན་མེད་པས་ལེགས། །ཡོན་ཏན་ཡོད་པས་ཕུང་བ་ནི། །རང་གི་རང་སྐྱོན་ཡིན་ནོ་ཨང་།༤བ།བཤེས་
གཉེན་ཞལ་ནས་ནག་པོ་ཡི། །སྣང་ཤས་འདི་ནི་ལྟ་ཅི་སྨོས། །དཀར་པོའི་སྣང་ཤས་འདི་ཡིས་ཀྱང་། །འཇོམས་
པར་འདུག་གི་གསུང་ངོ་ཨང་།༤༡།དེ་ལྟར་བླང་དོར་ཡུལ་རྣམས་ལ། །དམིགས་ཀྱིས་ཕྱེད་ནས་བསྟན་པ་ལ།།
ཐོས་ལོ་ཙམ་དུ་མ་བཏང་བར། །ལེགས་པར་ཉམས་སུ་ལོང་ཞིག་ཨང་།།ཞེས་པ་ཨང་ཡིག་བཞི་བཅུ་མ་འདི་བཙུན་པ་བློ་
གྲོས་མིང་ཅན་གྱིས་དབེན་གནས་ཕུ་རྒྱབ་ཏུ་སྦྱར་བ་འདིས་ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེར་འབྱུང་བར་གྱུར་ཅིག།ཐོང་ཡང་



66ཞལ་གདམས་དང་མགུར་གླུ་གཅེས་བཏུས།
༢༦
རང་ལ་རང་ཁྲེལ་བདས་ནས་རང་ལ་གདམས་པ་བདེ་ཆེན་གཏེར་མཛོད།
དབེན་ས་པ་བློ་བཟང་དོན་གྲུབ། (༡༥༠༥=༡༥༦༦)
༄༅། །བླ་མ་དམ་པ་རྣམས་ལ་ཕྱག་འཚལ་ལོ། །ཆོས་ཀྱི་རྒྱལ་པོ་ཐུབ་པའི་དབང་པོ་དང༌། །རྡོ་རྗེ་འཆང་
ཆེན་བློ་བཟང་གྲགས་པ་ལ། །སྒོ་གསུམ་གུས་པ་ཆེན་པོས་ཕྱག་བྱས་ཏེ། །རང་ལ་ཁྲེལ་བདས་གདམས་པ་
འདི་སྐད་སྨྲ།།
བྱང་གི་ཕྱོགས་ཀྱི་བཙུན་པ་བློ་བཟང་ཁྱོད། །རང་གིས་རང་ལ་རང་གྲོས་མ་བཏབ་ན། །གཞན་
གྱིས་གྲོས་འདེབས་ཤིན་ཏུ་དཀོན་པས་ན། །གདམས་པ་འདི་རྣམས་སྙིང་གི་དཀྱིལ་དུ་ཆོངས། །རྣམ་དཀར་
ལས་ཀྱི་སྟོབས་ཀྱིས་འཕངས་པ་ཡི། །རྙེད་པར་དཀའ་ཞིང་ཤིན་ཏུ་དོན་ཆེ་བའི། །ལན་ཅིག་ཙམ་ཞིག་ཐོབ་
པའི་དལ་འབྱོར་འདི། །དོན་མེད་མ་བྱེད་དོན་དང་ལྡན་པར་གྱིས། །མ་ལས་སྐྱེས་ནས་ད་ལྟའི་བར་དུ་ནི།།
དགེ་ལ་མ་འབད་སྡིག་པས་དུས་འདས་ཤིང་། །ད་ནི་རང་ལ་ལགས་པར་ལྟོས་ལས་སུ། །ཉིན་མཚན་ཀུན་
ཏུ་དགེ་ལ་འབད་པར་གྱིས། །ཆོས་སྒོར་ཞུགས་ནས་ད་ལྟ་ཕན་ཆད་དུ། །ཆོས་བརྒྱད་བསམ་པ་འདི་དང་མ་
བྲལ་ཞིང་། །དནི་འཇིག་རྟེན་ཆོས་བརྒྱད་རབ་སྤངས་ནས། །ཉིན་མཚན་ཀུན་ཏུ་ཆོས་ལ་འབད་འབུངས་ཐོན།།
ཁྱད་པར་སྡོམ་གསུམ་བླངས་ནས་ད་བར་དུ། །བག་མེད་དབང་གིས་སྲུང་སྡོམ་མ་བྱས་པས། །ངན་སོང་སྡུག་
བསྔལ་རྒྱུ་ནི་ཁྱོད་ཀྱིས་བསྒྲུབས། །ད་ནི་སྡོམ་གསུམ་སྲོག་དང་སྡོས་ཏེ་སྲུང༌། །འཇིག་རྟེན་ཁྱིམ་པ་རྣམས་ཀྱི་
མིག་ལམ་དུ། །ངུར་སྨྲིག་གོས་གྱོན་ལྷུང་བཟེད་ཐོགས་ན་ཡང་། །སེམས་འདི་ཆགས་སྡང་གོས་དང་བྲལ་མ་
མྱོང་། །ད་ནི་སེམས་ལ་ངེས་འབྱུང་གོས་སྐོན་ཅིག །གདུལ་བྱ་དུ་མས་བླ་མར་ཁུར་ན་ཡང་། །བླ་མ་ཡོང་བའི་
ཡོན་ཏན་ཏིལ་འབྲུ་ཙམ། །རང་གི་ཤེས་རྒྱུད་འདི་ལ་མི་འདུག་པས། །ཐོས་བསམ་སྒོམ་པས་རང་རྒྱུད་
ལེགས་པར་ཐུལ། །ཐོས་སྒོམ་བྱས་ནས་ཡུན་རིང་ལོ་ལོན་ཀྱང་། །རྐྱེན་དང་ཕྲད་ཚེ་དུག་གསུམ་འཕེལ་བ་ནི།།
སེམས་ནི་མ་ཐུལ་པ་ཡི་སྐྱོན་ཡིན་པས། །ཆོས་ཀུན་རྩ་བ་སེམས་ངོ་འཕྲོད་པ་གྱིས། །གཞི་དགོན་ལ་སོགས་
རྩོད་གཞི་ཅན་གྱི་གནས། །བདག་ཏུ་བཟུང་ནས་ཞག་འགའ་བསྡད་ན་ཡང་། །རང་གི་ལུང་རྟོགས་ཡོན་ཏན་
ཉམས་འགྲོ་བས། །དགེ་སྦྱོར་གང་འཕེལ་གནས་སུ་ལེགས་པར་སྡོད། །ལྟ་སྤྱོད་འཐུན་ཞིང་ཚེ་འདི་བློས་སུ་
བཏང་། །རང་དང་འདྲ་བའི་གྲོགས་འཁོར་མ་གཏོགས་པའི། །ཚེ་འདི་དོན་གཉེར་ཕྱི་མ་བློས་གཏོང་བའི།།
གྲོགས་དང་ཁོར་རྣམས་མཆིལ་མ་བཞིན་དུ་སྤོངས། །བྱང་ཆུབ་སྒྲུབ་ཕྱིར་ལུས་སྲོག་འཚོ་བྱེད་པའི། །ལྟོས་



ཞལ་གདམས་བསླབ་བྱའི་སྐབས།67
གོས་ཡོ་བྱད་ཙམ་ཞིག་མ་བརྟོགས་པ། །ཆགས་ཞེན་སྐྱེ་བའི་དངོས་པོ་ཏིལ་འབྲུ་ཙམ། །རང་གི་དོན་དུ་བདག་
ཏུ་མ་འཛིན་ཅིག །ཁྱོད་ཀྱིས་སྔོན་ཆད་ཚེ་འདིའི་མདུན་མ་བསྒྲུབས། །གཡེང་བའི་ངང་ལས་མི་ཚེ་སྟོང་ཟད་
བྱས། །ད་དུང་ཁྱོད་ཀྱི་བྱེད་ལུགས་འདི་འདྲས་ནི། །མི་ལུས་ཙམ་ཡང་ཤིན་ཏུ་རྙེད་པར་དཀའ། །འདུལ་རྒྱུའི་
དགྲ་མེད་སྐྱོང་རྒྱུའི་གཉེན་ཡང་མེད། །ཕར་ལྟོས་དཔོན་མེད་ཚུར་ལྟོས་གཡོག་མེད་པས། །ཚེ་འདིའི་མདུན་
མ་ཐམས་ཅད་བློས་ཐོང་ལ། །གཅིག་པུར་དབེན་པའི་གནས་སུ་ཏིང་འཛིན་སྒོམས། །ལོ་ཟླ་ཙམ་གྱི་ཚེ་འཇུག་
འདི་ཉིད་ལ། །མདོ་རྒྱུད་ལམ་གྱི་སྙིང་པོ་འདི་རྣམས་ནི། །དགྱེས་པ་ཆེན་པོས་ཉམས་སུ་ལོང་མཛོད་ལ། །འཆི་
བ་མེད་པའི་གོ་འཕང་བརྙེས་པར་མཛོད།།
འདི་ཕྱིའི་ལེགས་ཚོགས་ཐམས་ཅད་བསྒྲུབ་པའི་ཕྱིར། །བསམ་སྦྱོར་གཉིས་ཀྱིས་བཤེས་གཉེན་
ཚུལ་བཞིན་བསྟེན། །ལུས་མཆོག་འདི་ལ་སྙིང་པོ་བླང་བའི་ཕྱིར། །དལ་འབྱོར་དོན་ཆེ་རྙེད་དཀའ་བསམ་
པར་གྱིས། །ལོང་མེད་རྒྱུད་ལ་སྐྱེ་བར་བྱ་བའི་ཕྱིར། །མི་རྟག་འཆི་བའི་བསམ་པ་ཡང་ཡང་སྒོམས། །མངོན་
མཐོའི་ལུས་ལ་ཐོབ་འདོད་སྐྱེ་བའི་ཕྱིར། །ངན་སོང་གསུམ་གྱི་སྡུག་བསྔལ་དྲག་ཏུ་སྒོམ། །རེ་ས་གཞན་ན་
མེད་པའི་གདུང་ཤུགས་ཀྱིས། །དཀོན་མཆོག་གསུམ་ལ་སྐྱབས་འགྲོ་ཚུལ་བཞིན་གྱིས། །ལས་འབྲས་མི་སླུའི་
ཚུལ་ལ་ངེས་པ་དྲོངས། །དགེ་སྡིག་གཉིས་ལ་བླང་དོར་ཚུལ་བཞིན་གྱིས། །མཚན་ཉིད་ཚང་བའི་ལུས་རྟེན་
ཐོབ་ཕྱིར་དུ། །མཐོ་རིས་ཡོན་ཏན་བརྒྱད་ཀྱི་རྒྱུ་ལ་འབད། །སྒོ་གསུམ་སྡིག་སྒྲིབ་མ་ལུས་སྦྱང་ཕྱིར་དུ། །སྟོབས་
བཞི་ཚང་བའི་བཤགས་པ་རྒྱུན་དུ་གྱིས། །འཁོར་བ་སྤྱི་དང་སོ་སོའི་སྡུག་བསྔལ་རྣམས། །ཡང་དང་ཡང་དུ་
ལེགས་པར་བསམ་པར་གྱིས། །ཁྱད་པར་རང་གི་ཕུང་པོ་འདི་ཉིད་ནི། །སྡུག་བསྔལ་ཀུན་གྱི་གནས་སུ་ཤེས་
པར་གྱིས། །འཁོར་བའི་སྡུག་བསྔལ་ཀུན་གྱི་རྩ་བ་ནི། །ཤེས་པར་གྱིས་ལ་སྤོང་བའི་ཐབས་ལ་འབད། །འཁོར་
བའི་སྡུག་བསྔལ་ཞི་བར་བྱ་ཕྱིར་དུ། །བསླབ་པ་གསུམ་ལ་ཉམས་ལེན་སྙིང་ནས་གྱིས། །མ་གྱུར་སེམས་ཅན་
ཀུན་གྱི་དོན་གྱི་ཕྱིར། །བྱང་ཆུབ་མཆོག་ཏུ་སེམས་ཉིད་མ་བསྐྱེད་ན། །ཐམས་ཅད་མཁྱེན་པ་ཐོབ་པ་མི་སྲིད་
པས། །ཐེག་པ་ཆེན་པོའི་ལམ་དུ་འཇུག་པར་མཛོད། །ཞི་བ་ལྷ་དང་དཔལ་ལྡན་མར་མེ་མཛད། །མཁས་གྲུབ་
གཉིས་ཀྱི་བློ་སྦྱོང་གཞུང་ལུགས་ཀྱི། །དགོངས་འགྲེལ་མཐར་ཐུག་བློ་བཟང་གྲགས་པ་ཡི། །གདམས་པ་འདི་
རྣམས་རྒྱུད་ལ་སྐྱེ་བར་མཛོད། །བཏང་སྙོམས་ཚད་མེད་སྔོན་དུ་ལེགས་བཏང་ནས། །མར་ཤེས་དྲིན་དྲན་དྲིན་
བཟོ་ལ་སོགས་པ། །རྫོགས་སངས་རྒྱས་སོགས་རྒྱུ་འབྲས་བདུན་པོ་རྣམས། །རང་གི་རྒྱུད་ལ་ལེགས་པར་
སྐྱེད་པར་མཛོད། །རང་ཉིད་གཅེས་བཟུང་གཞན་རྣམས་ཡལ་བོར་བས། །སྔོན་ཆད་འཁོར་བའི་སྡུག་བསྔལ་
སྣ་ཚོགས་སྐྱེད། །ད་ནི་གཞན་དག་གཅེས་བཟུང་རང་ཉིད་ནི། །ཡལ་བར་དོར་བའི་བློ་ནི་སྐྱེད་པར་མཛོད།།



68ཞལ་གདམས་དང་མགུར་གླུ་གཅེས་བཏུས།
སྨོན་འཇུག་བྱང་ཆུབ་སེམས་ཀྱི་བསླབ་བྱ་རྣམས། །ཐོས་པའི་སྟོབས་ཀྱིས་ལེགས་པར་ཤེས་བྱས་ནས། །སྲོག་
དང་བསྡོས་ཏེ་བསྲུང་བའི་བསམ་པ་ནི། །རང་གི་རྒྱུད་ལ་ལེགས་པར་སྐྱེད་པར་མཛོད། །རྒྱལ་སྲས་སྤྱོད་པ་
ཡོངས་སུ་མ་བསླབས་ན། །ས་ལམ་རྫོགས་པ་ཐོབ་པར་མི་སྲིད་པས། །ཕྱིན་དྲུག་ལ་སོགས་སྤྱོད་པ
ཅད་ལ། །ཞུམ་མེད་སྙིང་སྟོབས་ཆེན་པོས་བསླབ་པར་མཛོད། །ཞི་ལྷག་གཉིས་པོ་རྒྱུད་ལ་མ་སྐྱེས་ན། །འཇིག་
རྟེན་འཇིག་རྟེན་འདས་པའི་དགེ་ལེགས་ཀྱི། །དངོས་གྲུབ་རྣམ་གཉིས་ཐོབ་པར་མི་འགྱུར་བས། །ཞི་གནས་
ལྷག་མཐོང་གཉིས་པོ་སྒོམ་པར་མཛོད། །དམིགས་པ་བསལ་ཞིང་དམིགས་རྟེན་མ་རྟོགས་པའི། །རྣམ་རྟོག་
སྤངས་པའི་ལུས་སེམས་ལས་སུ་རུང་། །ལུས་སེམས་ཤིན་སྦྱངས་སེམས་ལ་དབང་ཐོབ་པའི། །ཞི་གནས་
བརྟན་པོ་རྒྱུད་ལ་སྐྱེད་པར་མཛོད། །ཤེས་རབ་ལྷག་མཐོང་རྒྱུད་ལ་མ་སྐྱེད་ན། །འཁོར་བའི་རྩ་བ་གཅོད་
པར་མི་ནུས་པས། །ཀླུ་སྒྲུབ་མན་ངག་ཟླ་གྲགས་ནས་བརྒྱུད་པའི། །སྙན་བརྒྱུད་ལྟ་བ་ཟབ་མོ་སྒོམ་པར་
མཛོད། །གཅིག་དང་དུ་བྲལ་རྟེན་འབྲེལ་ལ་སོགས་པའི། །མཁས་ལ་གྲགས་པའི་རིག་པ་རྣམ་དག་གིས།།
མ་རིག་བདེན་པར་འཛིན་པའི་དམིགས་གཏད་ཀུན། །ཤིག་ལ་རང་བཞིན་མེད་པར་སྒོམ་པར་མཛོད། །ནམ་
མཁའ་ཐོགས་པའི་རེག་བྱས་སྟོང་པ་ལྟར། །ཐ་སྙད་ཆོས་རྣམས་རང་གི་ངོ་བོས་སུ། །སྟོང་པའི་ནམ་མཁའ་ལྟ་
བུའི་སྟོང་ཉིད་ཀྱི། །མཉམ་གཞག་ངང་ལ་རྩེ་གཅིག་གནས་པར་མཛོད། །མཉམ་གཞག་ངང་ལས་ལངས་པའི་
དུས་ཀུན་ཏུ། །འཁོར་འདས་ཆོས་ཀྱི་སྣང་བ་ཅི་ཤར་ཡང་། །སྣང་ཡང་བདེན་པར་མེད་པ་རབ་ཤེས་པའི།།
རྗེས་ཐོབ་སྒྱུ་མའི་རྣལ་འབྱོར་སྒོམ་པར་མཛོད། །ལྷག་མཐོང་མཚན་ཉིད་ཚང་བ་ཐོབ་རྗེས་སུ། །དཔྱད་སྒོམ་
བྱས་པའི་མཐུ་ལས་སྔར་ཐོབ་པའི། །གཞི་གནས་མཚན་ཉིད་ཚང་བ་ཐོབ་བྱས་ཏེ། །ཞི་ལྷག་གཉིས་པོ་ཟུང་དུ་པ
འབྲེལ་བར་མཛོད།།
དེ་ལྟའི་ཐུན་མོང་ལམ་གྱི་དོན་རྣམས་ལ། །མྱོང་བ་ཕུལ་དུ་ཕྱིན་པ་སྐྱེས་པ་ན། །སྐལ་བཟང་རྣལ་
འབྱོར་ཕོ་མོ་གྲངས་མེད་པས། །ཞུགས་པའི་བླ་མེད་ཐེག་ལ་འཇུག་པར་མཛོད། །བླ་མ་རྡོ་རྗེ་འཆང་དུ་མཐོང་
ནས་ནི། །དཔལ་ལྡན་བླ་མ་རྡོ་རྗེ་འཆང་ཆེན་པོས། །དབང་བཞི་བསྐུར་ནས་གདམས་ངག་གནང་བ་རྣམས།།
མི་མེད་ལུང་པའི་གནས་མཆོག་ཉམས་དགའ་བར། །བསྒོམས་ལ་གཏན་གྱི་མདུ ན་མ་སྒྲུབ་པར་མཛོད།།
བཤད་མ་ཐག་པའི་ལམ་འདི་མ་གཏོགས་པ། །ད་ལྟའི་གངས་ཅན་པ་ལ་མ་གྲགས་པའི། །ཕྱག་རྒྱ་ཆེན་པོའི་
མན་ངག་མཐར་ཐུག་པ། །ད་ལྟ་ཡི་གེར་འགོད་པ་མི་ནུས་སོ། །དེ་ལྟ་བུ་ཡི་ལམ་གྱི་སྙིང་པོ་རྣམས། །རང་གི་
ཤེས་རྒྱུད་འདི་དང་བསྲེས་བྱས་ནས། །སྐྱེ་རྒ་ན་འཆི་ལ་སོགས་སྡུག་བསྔལ་རྣམས། །ཚེ་འདི་ཉིད་ལ་སྤངས་
ནས་འཆི་མེད་ཐོབ། །ལམ་མཆོག་འདི་ཉིད་ཉམས་སུ་ལེན་པ་ན། །བླ་མ་ཡི་དམ་རྒྱལ་སྲས་ཆོས་སྐྱོང་གིས།།



69ཞལ་གདམས་བསླབ་བྱའི་སྐབས།
གཡེལ་བ་མེད་པར་རྟག་ཏུ་གྲོགས་མཛད་ནས། །འགལ་རྐྱེན་ཀུན་ཞི་མཐུན་རྐྱེན་ཀུན་ཚང་ཤོག །འདི་སྨྲས་
དགེ་བས་བདག་དང་སེམས་ཅན་རྣམས། །ཚེ་འདི་ཉིད་ལ་རྡོ་རྗེ་འཆང་ཆེན་གྱི། །གོ་འཕང་ཐོབ་ནས་འཁོར་
བའི་རྒྱ་མཚོ་རྣམས། །བརྩེ་བའི་ཉི་མས་སྐེམས་པར་བྱེད་པར་ཤོག།
བ༑ སྔོན་དུས་ཀྱི་མི་ལ་རས་པ་དང་། །ད་དུས་ཀྱི་བློ་བཟང་དོན་གྲུབ་ལ། །འཕྲལ་ཆས་ཀྱི་ཟས་གོས་
མ་གཏོགས་པ། །ནོར་དངོས་པའི་འཛིན་པས་དགོས་པ་མེད། །ཚེ་གཅིག་ལ་སངས་རྒྱས་སྒྲུབ་པ་ལ། །དེ་
འདྲའི་སྤྱོད་ལ་ལེགས་གནས་ནས། །ཆགས་སྡང་སྤངས་པའི་དབེན་གནས་སུ། །དལ་འབྱོར་ལ་སྙིང་པོ་ལེན་
པར་ཤོག །གངས་ཅན་ཁྲོད་ཀྱི་གདུལ་བྱ་མཆོག །བློ་བཟང་དོན་གྲུབ་ཞེས་བྱ་ཀྱང་། །ལམ་མཆོག་འདི་ཉིད་
ཉམས་བླངས་པས། །ཚེ་འདི་ཉིད་ལ་སངས་རྒྱས་འགྲུབ། །འཇམ་པའི་དབྱངས་ཀྱི་སྲས་ཀྱི་ཐུ་བོ་མཆོག །བློ་
བཟང་གྲགས་པ་ཞེས་པའི་བླ་མ་དེའི། །གསུང་གི་སྙིང་པོ་སྙན་རྒྱུད་འཛིན་པ་ནི། །དེང་སང་དུས་ན་ཁོ་བོ་ཙམ་
དུ་བས། །རང་ལ་གདམས་པ་བདེ་བ་ཆེན་པོའི་གཏེར་མཛོད་ཅེས་བྱ་བ་འདི་ནི། རྡོ་རྗེ་འཆང་དབང་འཇམ་དབྱངས་བློ་བཟང་གྲགས་
པས་ཆུང་ངུའི་དུས་ནས་བྱིན་གྱིས་བརླབས་པའི་རྣལ་འབྱོར་པ་བློ་བཟང་དོན་གྲུབ་ཀྱིས་དབེན་ས་ཆོས་ཀྱི་ཕོ་བྲང་དུ་ཡིད་ལ་ཤར་ཏེ་སྨྲས་
པའོ།། །།



70ཞལ་གདམས་དང་མགུར་གླུ་གཅེས་བཏུས།
༢༧
ལྷ་བཟོ་བྱེའུ་རྣམ་གྲོལ་ལ་གདམས་པ།
ཀརྨ་པ་མི་བསྐྱོད་རྡོ་རྗེ། (༡༥༠༧—༡༥༥༤)
༄༅། །ཆོས་བྱས་རྟིང་དགོས་པ་ཉམས་ལེན་ཡིན། །ཉམས་ལེན་དེ་བརྩོན་འགྲུས་སྟེང་ན་ཡོད། །བརྩོན་
འགྲུས་དེ་ལེ་ལོའི་དབང་དུ་སོང་། །ཉམས་ལེན་གྱི་ཆིག་སྐྱ་ག་ལ་ཚུགས། །དེ་མ་ཚུགས་ན་ཆོས་པའི་ཁྱུ་ནས་
བུད། །སྒྲུབ་བརྒྱུད་པ་རྐང་གི་སྐྱིལ་ཀྲུང་བཅའ། །ཕོངས་ས་ལ་ཆགས་ན་གཏན་མཁར་ཟིན། །རྐང་རྗེས་སྐྱ་
མོས་ས་བོན་གཏོར། །མདོ་འགག་ཟིན་པ་ཞིག་ག་ནས་འོང་། །དེ་མི་འོང་ན་སྒྲུབ་བརྒྱུད་ཀྱི་ཁྱུ་ནས་བུད།།
བཀའ་ཚད་ལྡན་གྱི་བརྒྱུད་པ་འཛིན་འདོད་ན། །བྲེ་མོ་ལོང་གཏམ་ཀུན་སྨྲ་མི་འདོད། །གཅིག་སྒྲོས་གཅིག་
ལ་བསྐྱར་ཙ་ན། །ཉོན་མོངས་ཀུན་ཆུ་ལྟར་རྦ་རླབས་ཁོལ། །དེ་ཁོལ་ཙ་ན་བཀའ་བརྒྱུད་ཀྱི་རྗེས་འཇུག་བུད།།
རབ་བྱུང་དུས་ན་ཟང་ཟིང་ལ་རྩིས་གདབ་མེད། །དེ་མེད་ཙ་ན་ནོར་རྫས་ཀྱིས་ག་ལ་འཆིང་། །སེར་མོ་གོན་ཙ་
ན་མ་ཕྱིད་ཀྱི་སེམས་ཁྲལ་ལྡང་། །དེ་དྲན་པས་ཁེ་རྩིས་ཀྱི་ཕུགས་སྲས་དྲན། །དེ་དྲན་མཁན་ལ་རབ་བྱུང་གི་
ཁྱུ་ནས་བུད། །མིང་ཆོས་པར་བཏགས་ནས་གཉན་པ་དེ། །ལྟོས་པ་ལིང་སྐྱུར་གྱི་བླ་མ་ཡིན། །བླ་མ་ལས་ཉེ་
དུ་འདེམས་ཙ་ན། །ཧོར་འདྲ་ལས་ལོད་པའི་ཁྱི་སྤྱོད་ཡིན། །གྲྭ་བུ་སློབ་འདུས་ཀྱི་ཁྱུ་ནས་བུད། །ཚེ་འདི་གང་
རེད་ལ་བཏང་ཙ་ན། །ཚེ་རབས་ཕྱི་མའི་མདུན་མ་དྲན། །ཚེ་ཕྱི་མ་དྲན་པ་སྐད་ཟེར་ནས། །ཚེ་འདི་ཡི་བདེ་
འབྱོར་སྒྲུབ་པ་དེ། །མི་གཞུང་མ་ཚོགས་པའི་ཁྱུ་ནས་བུད། །རང་གཅིག་པུའི་ལུས་པོ་འཚོ་ཙ་ན། །ཐེས་མེད་
སྤྲང་ཟས་འདི་རྒྱལ་པོའི་ལོངས་སྤྱོད་འདྲ། །ཟ་གྲོགས་ཐབ་ཀ་གཅིག་པ་འདི་མཐོང་ཙ་ན། །མ་བྲེལ་དགུ་
བྲེལ་གཅིག་མི་ཡོང་ཀ་མེད་རེད། །དེ་ཙ་ན་བྱ་བྲལ་གྱི་ཁྱུ་ནས་བུད། །རླུང་སྲོག་རྩོལ་གནད་དུ་བཙུད་པ་ན།།
ལུས་ལ་རས་རྐྱང་རྔུལ་དུ་འབབ། །ངག་འཆལ་པའི་གཏམ་གྱིས་འདའ་བ་ན། །བེམ་རྒན་དགུ་བརྩེགས་ཀྱིས་
དྲོད་མི་ཐུབ། །རས་ཕུད་འདོད་པའི་ཁྱུ་ནས་བུད། །གྲལ་མགོ་ལ་ཨེ་ཐོག་མི་བསམ་པར། །སྤྲང་རྒན་ལ་ཤེས་
འདོད་སྐྱེས་ན་ལེགས། །ཚོད་ཆེ་བའི་མདུན་མ་རྩིས་གཏིང་ནས། །གོ་ས་མཐོན་པོ་རྒྱལ་འགོག་གི་རྟེན། །དེ་
ཐོབ་ན་བསམ་ཡོད་ཀྱི་ཁྱུ་ནས་བུད། །འཁོར་མེད་རང་དབང་འདུས་ཙ་ན། །རང་བྱས་རང་དབང་གི་ཉི་མ་
ཤར། །འཁོར་ཡོད་མི་ངོ་བསྟུན་ཙ་ན། །སྐྱག་པ་བཏང་དབང་ཡང་དཀའ་མོར་འོང་། །ཚེ་འདི་བདེ་སྐྱིད་ཁྱུ་ནས་
བུད། །ཅི་ཡང་སེམས་ཁྲལ་མེད་པ་ན། །ལུས་ངག་ལ་ངན་སྤྱོད་ཀྱི་ཁྲལ་མི་འབབ། །བྱེད་དགོས་ཀྱི་བསམ་
མནོ་མང་བ་ན། །བྱས་ཟིན་དུ་མེད་པའི་བྲེལ་བས་སླེབས། །ཚེ་བདེ་སྐྱིད་འདོད་པའི་ཁྱུ་ནས་བུད། །གནད་



ཞལ་གདམས་བསླབ་བྱའི་སྐབས།71
འདི་ལྟར་རྟོགས་ནས་ཉམས་ལེན་པ། །རྗེ་སངས་རྒྱས་མཉན་པ་རས་ཆེན་ལྟར། །ངེད་འགྲོ་དྲུག་གི་བུ་ལ་བྱིན་
གྱིས་རློབས། །གང་ལ་བརྟེན་ན་ཚེ་འདིའི་སེམས་ཁྲལ་དང་། །ཕྱོགས་འཛིན་སྡེ་རིས་ལ་སོགས་མི་འབྱུང་
བའི། །འབྲེལ་ཆགས་གདུང་སེམས་རྩད་ནས་འབྱིན་ནུས་པ། །ཚེ་བློས་བཏང་ལ་མཁོ་བོའི་བླ་མ་ཡིན།།
འཕྲལ་ཕྱི་ཚུལ་ཀུན་ལ་བཟང་པོར་བརྗོད། །དོན་རང་གི་རྩ་བའི་གྲྭ་པ་དང་། །སྦྱིན་བདག་མ་གཏོགས་སྙིང་
མི་གཏོད། །ང་གང་བྱས་བདེ་སྐད་ཟེར་བ་ཡི། །བྱ་བྲལ་དུ་བརྫུས་པ་འདི་ཡ་རེ་ཆ། །ལས་རྒྱུ་འབྲས་ཐུབ་
པས་གསུངས་པ་བཞིན། །ངེས་ཤེས་ནང་ནས་བསྐྱེད་ནུས་པའི། །ཀུན་མཁྱེན་གྱི་དགོངས་པ་ཁྲོལ་ནུས་པ། །
ལམ་ཐར་འདོད་ལ་མཁོ་བའི་བླ་མ་ཡིན། །རང་ཆོས་བརྒྱད་དབུས་ནས་ཟོལ་གྱིས་སྒྲིབ། །ལས་རྒྱུ་འབྲས་
ལོག་པར་སྤྱོད་བཞིན་དུ། །དད་པ་ཅན་ཐར་པའི་ལམ་འཇུག་སྐད། །གང་བརྟེན་ཏོ་ཅོག་ངན་སོང་གནས་སུ་
འཇུག །ཀུན་མཁྱེན་སྟོན་པར་འདོད་པ་འདི་ཡ་རེ་ཆ། །སྤྱིར་སེམས་ཅན་གྱི་སྡུག་བསྔལ་རང་ལ་ལྷུང་། །དེ་
མ་བཟོད་ཅི་བྱ་བཟོད་གླགས་མེད། །བློ་བྱང་སེམས་དེ་འདྲ་བསྐྱེད་ནུས་པ། །སངས་རྒྱས་འདོད་ལ་མཁོ་བའི་
བླ་མ་ཡིན། །རང་གྲྭ་པ་སྙིང་སྡུག་ཁ་ཤས་དང༌། །དེ་ལ་འདུས་པའི་གཟའ་ཚོ་དང་། །དེ་ཡི་སྦྱིན་བདག་སྡེ་
རིས་ལས། །བསམ་རྒྱུ་མེད་པའི་ཕུང་རྒན་ལ། །ཐེག་ཆེན་བཤེས་གཉེན་འདོད་པ་འདི་ཡ་རེ་ཆ། །གཟུང་
འཛིན་འཁྲུལ་པ་གཏན་ནས་མ་དམིགས་ཤིང༌། །ཏིང་འཛིན་རྣམ་རོལ་དུ་མའི་སྒོར་ཞུགས་ནས། །རྫུ་འཕྲུལ་
མངོན་ཤེས་མཐའ་ཡས་འབྱིན་ནུས་པས། །སེམས་ཉིད་གཞི་རྩ་རྟོགས་འདོད་བླ་མ་ཡིན། །སེམས་གནས་
ཙམ་ཡང་ཉན་གོ་མ་ནོན་པར། །ད་ལྟའི་སེམས་འདི་ཕྱག་ཆེན་ཡིན་ཟེར་ནས། །ལོ་བརྒྱར་གཏུགས་ཀྱང་
རྟོགས་པའི་བོགས་མེད་པར། །ཐ་མལ་ཤེས་པའི་ངོ་སྤྲོད་བྱེད་པ་ཡི། །བླུན་པོའི་རྡོ་རྗེ་འཆང་འདི་ཡ་རེ་ཆ།།
ཞེས་པ་འདི་ནི་ལྷ་བཟོ་བྱེའུ་ཞེས་པ་མིང་གཞན་རྣམ་གྲོལ་ལ་གདམས་པའོ།། །།



72ཞལ་གདམས་དང་མགུར་གླུ་གཅེས་བཏུས།
༢ར
འདི་ནང་གི་བྱ་བས་སྒོ་གསུམ་གཡེངས་པ་དག་
ཆོས་ལ་བསྐུལ་བ།
མཁས་གྲུབ་སངས་རྒྱས་ཡེ་ཤེས། (༡༥ ༢༥-༡༥༩༠)
༄༅། །རྗེ་བཙུན་བླ་མ་བློ་བཟང་རྡོ་རྗེ་འཆང་། །སྤྱི་བོའི་གཙུག་ཏུ་འབྲལ་མེད་ལེགས་བཞུགས་ནས། །བརྩེ་
བ་ཆེན་པོས་ལེགས་པར་དགོངས་སུ་གསོལ། །རང་ཉིད་མྱུར་དུ་འཆི་བའི་བྱ་གཏོང་མཁན། །མིག་དབང་
ཕལ་ཆེར་ཉམས་པ་མ་ཤེས་པར། །ད་དུང་གཞན་སྤྱོད་ལེགས་དང་མི་ལེགས་བལྟ། །ལེགས་པར་མཐོང་ན་
འདོད་ཆགས་ཆུ་ལྟར་གཡོ། །མི་ལེགས་མཐོང་ན་ཞེ་སྡང་མེ་ལྟར་འབར། །དམ་པས་སྨད་པའི་ལས་ལ་རབ་
ཞུགས་ནས། །འཇིགས་རུང་ངན་འགྲོའི་གཡང་སར་ལྷུང་ངེས་པའི། །ཆོས་པའི་གཟུགས་བརྙན་བདག་ལ
ཐུགས་རྗེས་གཟིགས། །ལོག་འགྲོ་མིག་གི་དབང་པོའི་སྒོ་བསྡམས་ནས། །སྙིང་ནས་དམ་ཆོས་སྒྲུབ་པར་བྱིན་
གྱིས་རློབས། །རང་ཉིད་མྱུར་དུ་འཆི་བའི་བྱ་གཏོང་མཁན། །རྣ་དབང་ཕལ་ཆེར་ཉམས་པ་མ་ཤེས་པར། །ད་
དུང་གཞན་ཟེར་སྙན་དང་མི་སྙན་ཉན། །སྙན་པར་ཐོས་ན་འདོད་ཆགས་ཆུ་ལྟར་གཡོ། །མི་སྙན་ཐོས་ན་ཞེ་
སྡང་མེ་ལྟར་འབར། །དམ་པས་སྨད་པའི་ལས་ལ་རབ་ཞུགས་ནས། །འཇིགས་རུང་ངན་འགྲོའི་གཡང་སར་
ལྷུང་ངེས་པའི། །ཆོས་པའི་གཟུགས་བརྙན་བདག་ལ་ཐུགས་རྗེས་གཟིགས། །ལོག་འགྲོ་རྣ་ཡི་དབང་པོའི་སྒོ་
བསྡམས་ནས། །སྙིང་ནས་དམ་ཆོས་སྒྲུབ་པར་བྱིན་གྱིས་རློབས། །རང་ཉིད་མྱུར་དུ་འཆི་བའི་བྱ་གཏོང་མཁན།།
སྣ་དབང་ཕལ་ཆེར་ཉམས་པ་མ་ཤེས་པར། །ད་དུང་ཞིམ་པའི་དྲི་དང་མི་ཞིམ་མནོམ། །ཞིམ་པ་ཚོར་ན་འདོད་
ཆགས་ཆུ་ལྟར་གཡོ། །མི་ཞིམ་ཚོར་ན་ཞེ་སྡང་མེ་ལྟར་འབར། །དམ་པས་སྨད་པའི་ལས་ལ་རབ་ཞུགས་ནས།།
འཇིགས་རུང་ངན་འགྲོའི་གཡང་སར་ལྷུང་ངེས་པའི། །ཆོས་པའི་གཟུགས་བརྙན་བདག་ལ་ཐུགས་རྗེས་བ
གཟིགས། །ལོག་འགྲོ་སྣ་ཡི་དབང་པོའི་སྒོ་བསྡམས་ནས། །སྙིང་ནས་དམ་ཆོས་སྒྲུབ་པར་བྱིན་གྱིས་རློབས།།
རང་ཉིད་མྱུར་དུ་འཆི་བའི་བྱ་གཏོང་མཁན། །སྙིང་ནས་དམ་ཆོས་སྒྲུབ་པར་བྱིན་གྱིས་རློབས། །རང་ཉིད་མྱུར་
དུ་འཆི་བའི་བྱ་གཏོང་མཁན། །ལྕེ་དབང་ཕལ་ཆེར་ཉམས་པ་མ་ཤེས་པར། །ད་དུང་བཟང་པོའི་རོ་དང་མི་
བཟང་མྱང་། །བཟང་པོ་མྱོང་ན་འདོད་ཆགས་ཆུ་ལྟར་གཡོ། །མི་བཟང་མྱོང་ན་ཞེ་སྡང་མེ་ལྟར་འབར། །དམ་
པས་སྨད་པའི་ལས་ལ་རབ་ཞུགས་ནས། །འཇིགས་རུང་ངན་འགྲོའི་གཡང་སར་ལྷུང་ངེས་པའི། །ཆོས་པའི་
གཟུགས་བརྙན་བདག་ལ་ཐུགས་རྗེས་གཟིགས། །ལོག་འགྲོ་ལྕེ་ཡི་དབང་པོའི་སྒོ་བསྡམས་ནས། །སྙིང་ནས་



73ཞལ་གདམས་བསླབ་བྱའི་སྐབས།
དམ་ཆོས་སྒྲུབ་པར་བྱིན་གྱིས་རློབས། །རང་ཉིད་མྱུར་དུ་འཆི་བའི་བྱ་གཏོང་མཁན། །ལུས་དབང་ཕལ་ཆེར་
ཉམས་པ་མ་ཤེས་པར། །ད་དུང་རེག་བྱ་འཇམ་དང་མི་འཇམ་འཇལ། །འཇམ་པ་འཕྲད་ན་འདོད་ཆགས་ཆུ་
ལྟར་གཡོ། །མི་འཛམ་འཕྲད་ན་ཞེ་སྡང་མེ་ལྟར་འབར། །དམ་པས་སྨད་པའི་ལས་ལ་རབ་ཞུགས་ནས། །འཇིགས་
རུང་ངན་འགྲོའི་གཡང་སར་ལྷུང་ངེས་པའི། །ཆོས་པའི་གཟུགས་བརྙན་བདག་ལ་ཐུགས་རྗེས་གཟིགས། །ལོག་
འགྲོ་ལུས་ཀྱི་དབང་པོའི་སྒོ་བསྡམས་ནས། །སྙིང་ནས་དམ་ཆོས་སྒྲུབ་པར་བྱིན་གྱིས་རློབས། །ཞེས་པ་འདི་ཡང་
བླ་མ་ལྷའི་རྣལ་འབྱོར་པ་སངས་རྒྱས་ཡེ་ཤེས་ཞེས་བགྱི་བས། རང་ཉིད་ཀྱི་གམ་དུ་རྒྱུ་ཞིང་གནས་པའི་སྐྱེ་བོ་འགས་བྱེད་སྤྱོད་ཀྱི་རྐྱེན་
བརྟེན་ནས་བློ་བཟང་མདུན་ས་དབེན་གནས་ཆོས་ཀྱི་ཕོ་བྲང་གི་གཙུག་ལག་ཁང་དུ་སྨྲས་པའི་ཡི་གེ་པ་ནི་གཞོན་ནུ་ཆོས་ཀྱི་རྒྱལ་མཚན་གྱིས་
བགྱིས་པའོ།། །།
༈ ང་རྒྱལ་བ་ཀུན་གྱི་སྙིང་པོ་བླ་མ་ལ། །གུས་པ་ཡི་སྒོ་ནས་ཕྱག་བཙལ་ཏེ། །རང་འདྲ་ལ་སྙིང་
གཏམ་དྲང་པོར་སྨྲ། །སྙིང་རང་ནས་ཆོས་འདོད་ཀྱི་སྐལ་ལྡན་ཁྱེད། །དལ་འབྱོར་ལ་སྙིང་པོ་ལེན་བཞེད་ན།།
རང་སེམས་ཀྱི་བསྐྱེད་ཚུལ་ཉམས་དགའ་བར། །གདོད་མ་ནས་ལྷུན་གྲུབ་ས་བོན་ཁར། །བྱིན་རླབས་ཀྱི་ཆར་
རྒྱུན་ལེགས་ཕབས་ནས། །ཉམས་རྟོགས་ཀྱི་དཔག་བསམ་ལྗོན་པ་ལས། །བདེ་ཆེན་གྱི་འབྲས་བཟང་ཉེར་
བསྐྲུན་ཏེ། །འགྲོ་ཀུན་གྱི་རེ་འདོད་སྐོངས་ཤིག་ཨང་། །ཨང་སྐྱ་ལ་གད་མོ་ཡིན་ནོ་ལོངས། །དྲེད་པོ་ཞིག་
འཆལ་གཏམ་སྨྲ་ཡིན་གདའ། །གདའ་བ་འདི་མ་སེ་རྟོགས་ལྡན་པ། །སུ་མ་ཏི་ཨ་མོ་གྷ་ས་ག་ར་ལ། །དགེ་
བསྐུལ་གྱི་སྙིང་གཏམ་དུ་ཕུལ་བ་ལེགས།། །།



74ཞལ་གདམས་དང་མགུར་གླུ་གཅེས་བཏུས།
༢༩
དྭགས་པོ་ཆོས་བཞིའི་རྩ་བ་སྐྱེས་བུ་གསུམ་གྱི་ལམ་མཆོག་
རིན་པོ་ཆེའི་འཕྲེང་བ།
འབྲུག་པ་པདྨ་དཀར་པོ། (༡༥༢༧–༡༥༩༦)
༄༅། །སྡོམ་དང་དམ་ཚིག་གུས་སེམས་མ་ཉམས་ཤིང༌། །ལུང་དང་རྟོགས་པ་བྱིན་རླབས་བརྒྱུད་པར་ལྡན།།
ཇོ་བོ་བཀའ་བརྒྱུད་བླ་མ་དམ་པ་ལ། །རྐང་གི་ཁོང་དང་སྙིང་གི་དཀྱིལ་ནས་འདུད། །ཐེག་པ་ཐམས་ཅད་
བརྗོད་བྱར་བསྟན་པ་ཡི། །སྐྱེས་བུ་གསུམ་གྱི་ལམ་གྱི་རིམ་པ་འདི། །དུས་གསུམ་འཕགས་པ་རྣམས་ཀྱི་གཞུང་
ལམ་སྟེ། །ཆོས་བཞིས་རྒྱས་བཤད་དེ་དག་རེ་རེའང་། །ལྟ་སྒོམ་སྤྱོད་པ་གསུམ་གྱིས་ཉམས་སུ་བླང་། །ཡང་
དག་ལྟ་བ་ལས་འབྲས་སྒོམ། །དགེ་སྡིག་འཇུག་ལྡོག་སྤྱོད་པ་སྟེ། །འབྲས་བུ་མཐོ་རིས་ལྷ་མི་གཉིས། །སྐྱེས་
བུ་ཆུང་ངུ་བསྡུས་པ་ཡིན། །བདག་མེད་ལྟ་བ་ཉེས་དམིགས་བསྒོམ། །ངེས་འབྱུང་བསླབ་པ་གསུམ་སྤྱོད་པ།།
འབྲས་བུ་ཉན་རང་བྱང་ཆུབ་སྟེ། །སྐྱེས་བུ་འབྲིང་པོ་བསྡུས་པ་ཡིན། །བདེན་གཉིས་ལྟ་བ་ཟུང་འཇུག་སྒོམ།།
ཕ་རོལ་ཕྱིན་དྲུག་སྤྱོད་པ་སྟེ། །འབྲས་བུ་མི་གནས་མྱ་ངན་འདས། །སྐྱེས་བུ་ཆེན་པོ་བསྡུས་པ་ཡིན། །ཆོས་
ཉིད་ནམ་མཁའ་ལྟ་བུ་ལ། །སྣང་བ་བྱང་ཆུབ་སེམས་སུ་སྦྱང་། །བདེན་གཉིས་ཚོགས་གཉིས་བསྒྱུར་བ་འདི།།
སྐུ་གཉིས་རྒྱུ་རུ་ཤེས་པར་བྱ། །བདག་གིས་བདེ་ལ་གཞན་སྦྱོར་ནུས། །བྱམས་པ་ཚད་དུ་ཕྱིན་པ་ལགས།།
གཞན་གྱི་སྡུག་བསྔལ་བདག་ལེན་ནུས། །སྙིང་རྗེ་ཚད་དུ་ཕྱིན་པ་ལགས། །གནོད་སྐྱེལ་གྱིས་བློ་མི་སྨྲས་ན།།
བྱང་སེམས་ཚད་དུ་ཕྱིན་པ་ལགས། །བདེ་སྡུག་བླང་དོར་མི་འདོད་ན། །ལྟ་བ་ཚད་དུ་ཕྱིན་པ་ལགས། །རང་
གི་སེམས་ཀྱི་ཆོས་ཉིད་དང་། །གཞན་གྱི་སེམས་ཀྱི་ཆོས་ཉིད་ལ། །གཉིས་སུ་ཡོད་པ་མ་ཡིན་ན། །བདག་
གཞན་འཛིན་པ་ཇི་ལྟར་འཐད། །འཁོར་བའི་རང་བཞིན་ཤེས་གྱུར་པ། །དེ་ཉིད་མྱ་ངན་འདས་པར་བརྗོད།།
དེ་སྐད་གསུངས་པས་འཁོར་འདས་ལས། །བཟང་ངན་འཛིན་པ་ཇི་ལྟར་འཐད། །སྟོང་དང་རྟེན་འབྱུང་དོན་
གཅིག་པ། །དབུ་མའི་ལམ་དུ་གསུངས་པ་ལ། །སྟོང་ཉིད་སྟོན་པའི་བླ་མ་ཞིག །ལོགས་ནས་དགོས་པ་ཇི་ལྟར་
འཐད། །རང་གི་སེམས་ལ་བཟོ་ཤེས་ན། །ཐམས་ཅད་བདེན་པར་མ་གྲུབ་པས། །ཇི་ལྟར་སྣང་ཡང་བློ་སྦྱོང་གི།
གྲོགས་དང་མཐུན་པའི་རྒྱུ་རུ་སྦྱར། །གེགས་སེལ་ལོགས་ནས་ཅི་ཞིག་དགོས། །དགེ་སློང་འཚོ་བྱེད་ཅེས་བྱང་ཕྱོགས་
གངས་རིའི་ལྗོངས་འདིའི་བསྟན་པ་ལ་བྱ་བ་བྱེད་པར་སྟོན་པས་ལུང་བསྟན་པ་དེས་མཛད་པ་རྫོགས་སོ། །དགེའོ།། །།



ཞལ་གདམས་བསླབ་བྱའི་སྐབས།75
༣༠
ཉི་མ་རྒྱལ་མཚན་ལ་གདམས་པ།
ཏཱ་ར་ནཱ་ཐ། (༡༥༧༥-༡༦༣༥)
༄༅། །ན་མོ་གུ་རུ་བྷུ༔ ཕ་རྡོ་རྗེ་འཆང་ལ་ཕྱག་འཚལ་ནས། །འདིར་སྙིང་གཏམ་ཚིག་གསུམ་སྨྲ་བ་ནི། །ཚེ་
འདིའི་སྣང་བ་ནི་འཇའ་ཚོན་འདྲ། །འདི་ཡི་རྗེས་འདེད་མི་འཚལ་ལོ། །སྣང་བ་འདི་རང་སེམས་ཀྱི་བྱེད་པ་
གཅིག་ལགས། །ཐ་དད་དུ་འཛིན་ཞེན་མི་འཚལ་ལོ། །རིག་པ་ཞེན་མེད་དུ་མ་ཤར་ན། །སྒོམ་བྱས་ཚད་བཟང་
རྫུར་འགྲོ་ཉེར་གདའ། །རང་སེམས་ཚོར་གྱིས་མ་བཟུང་ན། །དོན་མེད་ཀྱི་ལས་ལ་ཟད་ཉེན་གདའ། །རང་
དོན་ལ་ཧྲིལ་གྱིས་མ་སྒྲིལ་ན། །གཞན་དོན་ལྟར་སྣང་གི་མགོ་སྐོར་ཡོང་། །ད་རེས་ཙམ་མ་གཏོགས་མི་ལུས་
ནི། །ཡང་ཡང་དུ་ཐོབ་པ་ཤིན་ཏུ་དཀའ། །ངན་སོང་གསུམ་དུ་སྐྱེས་ཙ་ན། །དམ་ཆོས་ཀྱི་སྐལ་པ་ནི་གཅིག་
ཀྱང་མེད། །ད་རེས་རྡོག་སྣ་གཅིག་འདྲེན་ན་ནི། །དམྱལ་བའི་གཏིང་རྡོ་གཅིག་བྱེད་བྱེད་འདྲ། །ཕྱི་མ་ལ་ཕན་
པའི་དགེ་བ་དང་། །ཉམས་ལེན་བྱས་རྗེས་ནི་འདི་ཀར་གདའ། །སྡིག་པ་དང་ཉེས་ལྟུང་ནི་ཆར་ལྟར་འབབ།།
དོན་འདི་ལྟར་བསམ་ན་ཆོས་ལ་འབུངས། །རྒས་པའི་སྡུག་བསྔལ་ཡང་མྱུར་དུ་འོང་། །ན་ཚ་དང་མི་འདོད་
པ་བྱུང་ཙ་ན། །སྡུག་བསྔལ་གྱི་གཟིར་བའི་ཤེས་པ་དེ། །ཆོས་ཀྱི་ལམ་དུ་ལོངས་དཀའ་བས། །སྐྱིད་དུས་ནས་
ཆོས་ལ་འབུངས་པ་ཞུ། །རེ་ཞིག་རང་ཅག་ཚོའི་མི་ཚེ་ལ། །རྒྱལ་ཁམས་ཡུལ་ཕྱོགས་ཀྱི་དར་རྒུད་དང༌། །ཡར་
བླ་མ་སློབ་དཔོན་གྱི་གནས་ལུགས་དང་། །གྲྭ་རོགས་དང་གྲོགས་མཆེད་ཀྱི་འགྱུར་ལུགས་དང་། །ཕ་མ་དང་
དགྲ་གཉེན་གྱི་གནས་ལུགས་སོགས། །ཐམས་ཅད་མི་རྟག་པའི་རང་མཚང་སྟོན། །འཕྲལ་ལོ་དང་ཟླ་བ་
ཞག་རེ་ལ། །མི་རྟག་པ་སྟོན་པའི་སློབ་དཔོན་ཀུན། །སྐྱོ་བ་སྐྱེད་བྱེད་ཀུན་གམ་ན་འདུག །ནམ་ཡང་ཚེ་འདིའི་
བྱ་བ་ཀུན། །ཇི་ལྟར་བྱས་ཀྱང་འདོར་བ་ལ། །བུ་བྱ་བ་བཏང་ན་སྒྲུབ་པར་འཚལ། །ལུས་མི་རྟག་ཤ་རུས་
འགྱེལ་འགྱེལ་འདྲ། །གཅེས་གཅེས་མོར་བྱས་པའི་ལུས་འདི་ཡང་། །ཐ་མ་རུས་པའི་ཕུང་པོར་གདའ་འོ། །རང་
སེར་སྣས་འབད་འབུངས་བསགས་པ་ཡི། །ནོར་ཀུན་ཡང་སུས་ཐོབ་དང་བགོ་བཤར་བྱེད། །ད་ལྟ་ཟས་གོས་
ཀྱི་འབྱོར་པ་ཡང་། །རོ་ཤུན་དང་རོ་ཟས་ཁམ་གཅིག་ཡིན། །ཁོང་ཁ་དྲག་དཔུང་པ་འཛོམ་པ་ཡང་། །དུས་ངེས་
མེད་འཆི་བ་བྱུང་བའི་ཚེ། །ནོར་མངའ་ཐང་ལོངས་སྤྱོད་ཀུན་བོར་ནས། །སླར་ངན་སོང་གསུམ་དུ་འགྲིམ་པ་
མཐོང་། །ལར་མི་རྟག་འདུས་བྱས་སྤྱི་ལུགས་ཡིན། །དོན་འདི་ལ་བསམས་ནས་ཆོས་ལ་འབུངས། །བྱམས་



76ཞལ་གདམས་དང་མགུར་གླུ་གཅེས་བཏུས།
སྙིང་རྗེ་ཕྱོགས་མེད་དུ་སྐྱོང་བ་དང་། །འཕྲལ་གང་ཤར་ལ་ཞེན་མེད་དུ་སྐྱོང་བ་དང་། །ཚེ་འདི་དང་ཕྱི་མ་བར་
དོ་གསུམ། །དུས་གནས་སྐབས་ཀུན་ཏུ་རིན་པོ་ཆེ། །ཕ་བླ་མར་ཡིད་ཆེས་བློས་ཁེལ་གྱི། །སྙིང་ཐག་པས་
གསོལ་བ་འདེབས་པར་འཚལ། །ལར་ནམ་ཡང་བསླུ་བ་མེད་པར་ངེས། །ངེས་འབྱུང་དང་སྙིང་རྗེ་མོས་གུས་
དང༌། །ཞེན་མེད་ཡེངས་མེད་དུ་སྐྱོང་བ་སྟེ། །དོན་བཞི་པོ་འདི་ལ་འབད་གྱུར་ན། །འདུན་མ་རྩེ་ལ་ཕྱིན་པ་
ཡིན། །ཞེས་པ་ཡང་རྒྱལ་ཁམས་པ་ཏཱ་ར་ནཱ་ཐས་དད་ལྡན་གྱི་སློབ་མ་ཉི་མ་རྣམ་རྒྱལ་ལ་གདམས་པ་སྟེ་གོང་དཀར་དུའོ།།11



ཞལ་གདམས་བསླབ་བྱའི་སྐབས།77
བསླབ་བྱ་རིན་ཆེན་ཕྲེང་མཛེས།
པཎ་ཆེན་བློ་བཟང་ཆོས་ཀྱི་རྒྱལ་མཚན། (༡༥༧༠-༡༦༦༢)
མ
;༄༅། །ན་མོ་གུ་རུ་མཉྫགྷོ་ཥཱ་ཡ། བདེ་གཤེགགས་ཀུན་གྱི་སྐུ་གསུམ་གྱི། །ཡེ་ཤེས་གཙང་མའི་རང་གཟུགས་
ལ། །ཤཱཀྱ་སེངྒེར་མཚན་གསོལ་བའི། །སྟོན་པ་མཆོག་དེས་བདག་སྐྱོངས་ཤིག །མཁྱེན་པའི་ཆ་ཤས་ཕྲ་མོས་
ཀྱང་། །མཁའ་ལྟར་ཡངས་པའི་ཤེས་བྱའི་ཁྱོན། །རྡུལ་ཕྲན་གོ་སར་འགོད་མཁས་པ། །འཇམ་པའི་དབྱངས་
ཀྱིས་དགེ་ལེགས་སྩོལ། །བདག་ལ་ཕན་འདོད་གྲོགས་རྣམས་ལ། །མངོན་པར་མཐོ་དང་ངེས་ལེགས་ཀྱི།།
ལམ་བཟང་མཚོན་ཕྱིར་དམ་པའི་གཞུང་། །ཇི་བཞིན་འབེལ་བའི་གཏམ་འདི་གླེང་།།
དྲན་པ་ཡིས་ཀྱང་གདུང་སེལ་བ། །ཁམས་གསུམ་འགྲོ་བའི་བླ་དེས། །བློ་ལྡན་ཁྱིམ་ན་གནས་པས་
ཀྱང་། །དོན་མཆོག་བསྒྲུབ་པའི་ཐབས་འདི་གསུངས། །འདིའི་ལེགས་ཚོགས་ཀུན་གྱི་གཞི། །བླ་མ་མཆོག་ལ་
རག་ལས་པས། །ཡོན་ཏན་བཅུ་ལྡན་དམ་པ་དེ། །ལེགས་བརྟགས་ཚུལ་བཞིན་བསྟེན་པ་གཅེས། །ཉམ་ཐག་
འཁོར་བར་རྒྱུ་བའི་ཚེ། །བསླུ་མེད་དཀོན་མཆོག་གསུམ་པོ་ལ། །ལྷག་པའི་སྐྱབས་གཞན་མ་མཆིས་པས། །སྙིང་
ཁོང་རུས་པའི་གཏིང་ནས་ནི། །ཉིན་མཚན་དུས་དྲུག་སྐྱབས་འགྲོ་ཞིང་། །དེ་ཡི་བསླབ་བྱའི་རིམ་པ་དང་།།
དཀར་ནག་ལས་འབྲས་ལེགས་བསམས་ནས། །ཕྲ་ཞིང་ཞིབ་པའི་བླང་དོར་འཚལ། །སྡིག་པ་ཆུང་ངུ་བྱས་
པས་ཀྱང་། །འཇིག་རྟེན་ཕ་རོལ་འཇིགས་ཆེན་དང་། །ཕུང་ཀྲོལ་ཆེན་པོ་བྱེད་འགྱུར་ཏེ། །ཁོང་བར་སོང་བའི་
དུག་བཞིན་ནོ། །བསོད་ནམས་ཆུང་ངུ་བྱས་པས་ཀྱང་། །འཇིག་རྟེན་ཕ་རོལ་བདེ་ཆེན་འདྲེན། །དོན་ཆེན་དག་
ཀྱང་བྱེད་འགྱུར་ཏེ། །འབྲུ་རྣམས་ཕུན་ཚོགས་སྨིན་པ་བཞིན། །རྒྱལ་སྲས་ཞི་བ་ལྷ་ཡིས་ཀྱང་། །ཡིད་ལ་
བསམས་པའི་དགེ་བྱས་པས། །གང་དང་གང་དུ་འགྲོ་འགྱུར་བ། །དེ་དང་དེར་ནི་བསོད་ནམས་དེས། །
འབྲས་བུའི་ཡོན་གྱིས་མངོན་མཆོད་འགྱུར། །སྡིག་པ་བྱང་བ་བདེ་འདོད་ཀྱང་། །གང་དང་གང་དུ་འགྲོ་འགྱུར་
བ། །དེ་དང་དེར་ནི་སྡིག་པ་དེས། །སྡུག་བསྔལ་མཚོན་གྱིས་རྣམ་འཇོམས་གསུངས།།
དཔལ་དང་ལྡན་པའི་ཁྱིམ་པ་ལ། །ཕན་པར་མཛད་པས་བསླབ་གཞི་ལྔ། །གསུངས་ཕྱིར་ཡོངས་
རྫོགས་མ་ནུས་ཀྱང་། །སྣ་གཅིག་སྣ་འགའི་ཚུལ་གྱིས་བསྲུང་། །ཁྱད་པར་བཟང་པོའི་དུས་རྣམས་ལ། །གསོ་
སྦྱོང་ཡན་ལག་བརྒྱད་པའི་ཁྲིམས། །བཞེས་ཤིག་མཐོ་རིས་འགྲོ་བ་ཡི། །ལམ་བཟང་ཟླ་དང་བྲལ་བ་ལགས།།



78ཞལ་གདམས་དང་མགུར་གླུ་གཅེས་བཏུས།
དྲང་པོའི་རང་བཞིན་གཡོ་སྒྱུ་མེད། །ཚིག་བཙུན་བདེན་པར་སྨྲ་བ་དང་། །འདོད་ཆུང་ཆོག་ཤེས་དུལ་བ་ཡི།།
མི་ལ་དཔལ་མགོན་ཉེ་བར་གནས། །དོན་ཆེན་བྱ་བ་ཅི་བསྒྲུབ་ཀྱང༌། །གྲོས་དང་འཇམ་པོའི་སྒོ་ནས་བསྒྲུབ།།
གྲུབ་ན་མཆོག་ཡིན་མ་གྲུབ་ཀྱང་། །སྐྱོན་དུ་མི་འགྱུར་མཛེས་པ་ཡིན། །བློ་ཆུང་མགུ་སླ་ཁྲོ་བ་སྐྱེན། །གསར་
འགྲོགས་ཆེ་ཞིང་ཕྱི་ཐག་ཐུང་། །ངག་ནི་ཅལ་ཅོལ་ར་མ་ལུག །དེ་འདྲ་མཁས་པས་དུག་བཞིན་སྤང༌། །སེམས་
ཅན་མོས་པ་སྣ་ཚོགས་པ། །མང་པོའི་ནང་དུ་ཕྱོགས་ཞེན་དང་། །གཉེན་པོ་བསྟེན་ཕྱིར་གང་ཟག་དང་། །ཆོས་
ལ་སྨོད་པ་འབྱུང་ཉེ་ཡི། །དེས་ན་ལྷ་བཅས་སྟོན་པ་དེས། །ངའམ་ང་འདྲའི་གང་ཟག་གི །ཚོད་བཟུང་གཞན་
གྱིས་བཟུང་གྱུར་ན། །ཉམས་པར་འགྱུར་ཞེས་གསུངས་པའི་ཕྱིར། །ཐལ་བས་གཡོགས་པའི་མེ་དོང་ལ། །
བག་ཡོད་བསྟེན་ལ་ཇི་བཞིན་དུ། །རྩེད་མོ་ག་ཞའི་ཆེད་དུ་ཡང་། །བརྙས་སྨོད་ནམ་ཡང་བྱ་བ་མིན། །གང་
གིས་བྱང་ཆུབ་སེམས་དཔའ་ལ། །ངན་སེམས་བསྐྱེད་ན་དེ་སྙེད་ཀྱི། །སྐད་ཅིག་གྲངས་མཚུངས་བསྐལ་བར་
ནི། །དམྱལ་བར་གནས་ཅེས་ཐུབ་པས་གསུངས། །དེ་བཞིན་འཕགས་པ་ལྷ་ཡིས་ཀྱང་། །འགྲོ་ལ་ཕན་ཕྱིར་
གང་ཞིག་ལ། །འཇིག་རྟེན་སྲིད་དུ་གནས་ཡོད་པ། །དེ་ལ་སོར་གནས་དག་ཕུད་ན། །སྡང་ལ་བསམ་ཐག་ཅི་
ཡོད་གསུངས། །དེ་བཞིན་རིགས་གཟུགས་ཐོས་པ་དང་། །ལང་ཚོ་དབང་ཐང་གིས་རྒྱགས་པས། །སྒོ་གསུམ་
བརླང་པོར་སྤྱོད་པ་དེ། །དགྲ་ལྟར་ཀུན་ཏུ་གཟིགས་པར་མཛོད། །རྣམ་མང་སྐྱེ་བོ་འདུས་པའི་སར། །དཔལ་
རྩལ་ངོམ་དང་ཉམས་དགའི་ཕྱིར། །གཞན་ལ་གནོད་པའི་བསམ་སྦྱོར་དག །འབྱུང་བས་བླང་དོར་ཚུལ་ལ་
བརྟག །རྩྭ་ཆུ་ཙམ་གྱིས་འཚོ་བ་ཡི། །བྱ་དང་རི་དྭགས་ཉ་ལ་སོགས། །མགོན་སྐྱབས་མེད་པ་འདི་རྣམས་ནི།།
སྙིང་རྗེར་འོས་ཤིག་གཞན་དག་ལའང་། །གནོད་འཚེ་ཆོམ་རྐུན་བྱི་བོ་བྱེད། །ཚིག་རྩུབ་ཕྲ་མ་ལྕེ་གཉིས་དང༌།།
ངོ་ཚ་ཁྲེལ་བོར་མྱོས་འགྱུར་ལ། །བག་མེད་སྤྱོད་ལས་ལྡོག་པའི་རིགས། །ཁྱོད་ཀྱིས་འབངས་འཁོར་གཞན་
དག་ཀྱང་། །སྙོམས་པར་བུ་བཞིན་སྐྱོང་བྱས་ན། །དེ་དག་གིས་ཀྱང་ཁྱོད་ཉིད་ལ། །ཕ་བཞིན་སྙིང་ཉེ་བཀུར་
བར་འགྱུར། །ཉེ་རིང་སྐྱེ་བོ་མཐའ་དག་ལ། །ཚིག་ངན་མདེའུ་རྩེ་མི་སྟོན་ཏེ། །རྣམ་སྨིན་ཕར་ཞོག་འཕྲད་དུ་
ཡང་། །དེ་ལན་བྲག་ཆ་བཞིན་དུ་འབྱུང་། །མངག་གཞུག་ཡིན་ཡང་ཞེན་ལྡན་པ། །རྒན་ནམ་གཞོན་ཡང་བློ་
ཅན་ལ། །དགྱེས་པར་མཛད་ཅིང་དེ་དག་གི །ཚིག་ཀྱང་སྦྲང་རྩི་ལྟ་བུར་བཟུང་། །བརྩེ་ཞིང་གུས་པས་གཞན་
དག་གིས། །གསོལ་ལ་བརྙས་པར་མི་བྱ་སྟེ། །རྟ་ཡན་སྲབ་མེད་ལྟ་བུ་ལ། །ཕྱིན་ཆད་ཕན་པར་སྨྲ་བ་དཀོན། །
བྱ་བ་ཅི་དང་ཅི་བྱེད་ཀྱང་། །དང་པོར་ལེགས་པར་བརྟགས་ཏེ་བྱ། །མ་བརྟགས་གྱ་ཚོམ་བྱས་པ་
ལས། །འགྱོད་ཅིང་ཉེས་པར་གྱུར་པ་མང་། །རང་སྐྱོན་རང་གིས་ཤེས་དཀའ་བས། །མང་པོ་མཐུན་པར་
བདག་གི་སྐྱོན། །བརྗོད་ན་མཁས་པས་ངེས་བྱས་ཏེ། །ཕྱིན་ཆད་ཁྲག་ངན་བཞིན་དུ་དབྱུང་། །དགྲ་གཉེན་



79ཞལ་གདམས་བསླབ་བྱའི་སྐབས།
ངེས་པ་མ་མཆིས་ཤིང་། །ཆགས་སྡང་ཅན་གྱིས་མ་ཁྱབ་པ། །ཕྱི་ནང་གང་ནའང་མེད་མིན་པས། །སྒོ་གསུམ་
དྲང་པོའི་ལམ་དུ་སྲོངས། །དཔལ་ལྡན་མར་མེ་མཛད་དཔལ་གྱིས། །མང་པོའི་ནང་དུ་ངག་ལ་བརྟག །གཅིག་
པུར་འདུག་ཚེ་སེམས་ལ་བརྟག །གསུངས་པ་ཇི་བཞིན་ཉམས་སུ་ལོངས། །ཡོན་ཏན་ཕན་འདོགས་སྡུག་
བསྔལ་ཞིང་། །འདི་དག་ཕན་གནོད་ཆུང་ངུས་ཀྱང་། །འབྲས་མང་འགྲུབ་པས་གནག་སྤོངས་ལ། །དཀར་
པོའི་ས་བོན་རྒྱུན་དུ་ཐོབ། །གྲོགས་མེད་སྲིད་པར་འཁྱམས་པ་ན། །སྦྱིན་དང་མཚུངས་མེད་གཉེན་མཆོག་
མེད། །དེའི་ཕྱིར་འཇུངས་པའི་སེམས་བྲལ་བས། །གཏོང་ལ་རྟག་ཏུ་དགྱེས་པ་སྐྱེད། །གྲགས་པ་ཉམས་
འགྱུར་དྲུག་སྤངས་ནས། །དགེ་བའི་ལས་ཀྱི་ལམ་བཅུ་ལ། །གོམས་པར་བྱས་པས་ལྷ་དང་མིའི། །གོ་འཕང་
འཐོབ་པར་འགྱུར་བ་ལགས། །ཁོན་དུ་འཛིན་པས་ཕུང་ཀྲོལ་དག །བསྐྱེད་པས་སྡང་དང་ཁྲོ་སྤངས་ཏེ།།
བཟོད་དང་དེས་པའི་རང་བཞིན་གྱིས། །ནད་མེད་གཟུགས་བཟང་དམ་པ་སྒྲུབས། །ཆོས་གསུམ་འདི་དག་
ཕལ་མོ་ཆེ། །རྒྱལ་བས་ཁྱིམ་པ་རྣམས་ལ་བསྔགས། །དེའི་ཕྱིར་འདི་འདྲའི་ཚུལ་སྤྱོད་པའི། །ཁྱིམ་གནས་བྱང་
གྲོལ་ཐེམ་སྐས་ལགས།།
ཚེ་འདི་རྨི་ལམ་གློག་དང་མཚུངས། །འཇིག་རྟེན་ཕ་རོལ་འཇིགས་པ་ཆེ། །དེས་ན་ཕྱི་མའི་ལམ་
རྒྱགས་དང་། །གྲོགས་དག་འབད་པས་བསྒྲུབ་པའི་རིགས། །འདོད་ཡོན་རོ་ལ་བརྐམ་པ་དང་། །ཚེ་འདིའི་
སྣང་བ་འབྲིད་མཁས་པས། །དོན་ཆེན་ཡལ་བར་འཆོར་བས་ན། །དགེ་ཚོགས་བསྒྲུབ་ལ་བཅད་རྒྱུར་མཛོད།།
སྙིགས་དུས་སྐྱེ་བོའི་ཚེ་སྲོག་དང་། །སྲིད་པའི་ཕུན་ཚོགས་མཐའ་དག་ལ། །ཡིད་བརྟན་ཅུང་ཟད་མ་མཆིས་
པས། །རྟག་ཏུ་བག་དང་ལྡན་པར་འཚལ། །རྒྱལ་བའི་བཀའ་དང་དགོངས་འགྲེལ་གྱི། །རྣམ་མང་བསྟན་
བཅོས་མཐའ་དག་ལ། །མཁྱེན་པའི་སྤྱན་ཡངས་བཀྲམ་བྱས་ནས། །ལེགས་བཤད་མང་པོ་དེ་ལས་འབྱུང་།།
ལེགས་བཤད་མང་དུ་མཐོང་ཐོས་ཀྱང་། །བླང་དོར་ཚུལ་བཞིན་མ་བྱས་ན། །མིག་ཅན་གཡང་ལ་མཆོང་དང་
མཚུངས། །དེས་ན་ཉམས་ལེན་སྙིང་པོར་དྲིལ།།
གལ་ཏེ་རྫོགས་པའི་སངས་རྒྱས་ཀྱི། །གོ་འཕང་དམ་པ་འཐོབ་བཞེད་ན། །བྱམས་དང་སྙིང་རྗེའི་
རྩ་བ་ཅན། །བྱང་ཆུབ་སེམས་མཆོག་བསྐྱེད་ཀྱང་འཚལ། །འཁོར་འདས་ཆོས་རྣམས་མ་ལུས་པ། །སྒྱུ་མ་ཆུ་ནང་
ཟླ་བ་ལྟར། །བདེན་མེད་རྟོགས་པའི་ལམ་གོམས་པས། །ཉེས་བརྒྱའི་རྩ་བ་དྲུངས་ནས་འབྱིན། །འདི་ལྟའི་
ཉམས་ལེན་ལ་གནས་ནས། །ལུས་ནི་ཟབ་གསལ་ལྷ་ཡི་སྐུ། །ངག་ནི་གྲག་སྟོང་སྔགས་ཀྱི་སྒྲ། །ཡིད་ནི་སྣང་
སྟོང་ཆོས་དབྱིངས་དང་། །དྲན་ཤེས་རྒྱ་ལས་མ་གྲོལ་བར། །སྤྱོད་ལམ་ཀུན་ཏུ་སྐྱོང་བྱེད་ཅིང་། །ཀུན་ཏུ་བཟང་
པོའི་སྨོན་ལམ་གྱིས། །ཡང་དང་ཡང་དུ་བརྒྱན་པ་གཅེས། །འདི་འདྲའི་སྤྱོད་ཚུལ་ལ་གནས་པ། །སྐྱེས་པའམ་



80ཞལ་གདམས་དང་མགུར་གླུ་གཅེས་བཏུས།
བུད་མེད་ཡིན་ཡང་རུང༌། །ཁྱིམ་གྱི་དཔལ་ལ་སྤྱོད་བཞིན་དུ། །མཐོ་རིས་རྣམ་གྲོལ་དག་འཚལ་བགྲོད།།
སྙིགས་མའི་གདོན་གྱིས་ཡིད་མྱོས་པས། །ཕན་པར་སྨྲ་དང་དེ་ཉིད་ཀྱི། །རྗེས་སུ་འཇུག་པ་ཆེས་དཀོན་ཡང་།།
སྐལ་བཟང་རྣམ་དཔྱོད་ཡངས་པ་ཡིས། །ཡུན་རིང་ཡང་དང་ཡང་བསྐུལ་བས། །ལེགས་བཤད་རིན་ཆེན་ཕྲེང་
སྤེལ་ཏེ། །བློ་ལྡན་མགུལ་བའི་རྒྱན་ཉིད་དུ། །ཆོས་ཀྱི་རྒྱལ་མཚན་ཞེས་བྱས་བཀོད། །དགེ་བས་འགྲོ་བ་མ་
ལུས་པ། །མི་བཟད་སྲིད་པའི་མཚོ་བརྒལ་ཏེ། །སྐུ་གསུམ་ནོར་བུའི་གླིང་མཆོག་ཏུ། །བདེ་བླག་འཇུག་པའི་
རྒྱུ་རུ་བསྔོ།།
ཞེས་བསླབ་བྱ་རིན་ཆེན་ཕྲེང་མཛེས་ཅེས་བྱ་བ་འདི་ཡང་། དང་བ་དང་རྣམ་དཔྱོད་དང་གཏོང་བ་ལ་སོགས་པའི་ཡོན་ཏན་
གྱིས་མཛེས་པ་སྐལ་བཟང་མགོན་པོ་དབང་རྒྱལ་གྱིས་ནན་ཆེར་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་
གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་ཐོགས་མེད་དུ་སྨྲས་པ་སྐྱེ་བོ་མཐའ་དག་ལ་ཕན་པ་རྒྱ་ཆེན་པོར་གྱུར་ཅིག། །།



81ཞལ་གདམས་བསླབ་བྱའི་སྐབས།
༣༢
མཆོག་དམན་གྱི་གྲོགས་ལ་བླང་དོར་བྱ་ཚུལ་གྱི་ཉམས་དབྱངས་
གཏན་དུ་བདེ་བའི་ས་བོན།
ཨ་མེས་ཞབས་ངག་དབང་ཀུན་དགའ་བསོད་ནམས། (༡༥༩༧-༡༦༦༠)
༄༅། །རྗེ་དུས་གསུམ་མཁྱེན་པ་མུས་པ་རྗེ། །གནས་མི་མངོན་དག་པའི་ཞིང་ཁམས་ནས། །བུ་དད་ལྡན་
སློབ་མར་བཅས་པ་ཡིས། །དོན་བསམ་དོན་འགྲུབ་པར་བྱིན་གྱིས་རློབས། །ལྗོངས་འདི་ན་བློ་གསལ་གཞོན་
ནུ་འགའ། །རང་སྐྱོན་མེད་ཡོན་ཏན་ཀུན་ལྡན་ཡང་། །གྲོགས་ངན་དང་འགྲོགས་པའི་ལེ་ལན་གྱི། །ཡིད་རྟོག་
དཔྱོད་མེད་པའི་སྐྱེ་བོ་རྣམས། །མི་ངན་དང་ལྷན་ཅིག་རིང་གནས་ཤིང༌། །ཡིད་གཅིག་ཏུ་འདྲེས་པའི་གྲོགས་
ཡིན་པས། །གང་བྱས་ཀྱང་རང་མཚར་གནས་མིན་ཞེས། །དཔེ་རི་བོང་ཅལ་བཞིན་ཕལ་ཆེར་སྒྲོག། །ཚུལ་
འདི་འདྲ་འབྱུང་བའི་རྒྱུ་མཚན་ནི། །མི་གང་གི་བསྟེན་ཀྱང་རང་ཕུང་བའི། །གྲོགས་ངན་པ་དེ་འདྲ་བསྟེན་པས་
ལན། །གྲོགས་དེ་ཡི་སྣང་ཚུལ་བཤད་ཙ་ན། །འཕྲལ་ངོ་ནག་ཁོག་ཆུང་བསམ་པ་ངན། །ཚིག་ང་རྒྱལ་སྨྲ་བས་
དུས་ཀུན་འདའ། །གྲོགས་ཀུན་གྱི་བསམ་སྦྱོར་གང་བཟང་ཡང་། །སྐྱོན་འདོགས་རྒྱུ་མེད་པའི་སྐབས་མི་སྲིད།།
འཕྲལ་དགོས་མེད་གཞན་སེམས་བསྲེག་བྱེད་པའི། །ཚིག་ངན་པས་ཐམས་ཅད་དགྲ་རུ་སློང་། །མིག་བལྟ་
ལུགས་ཙམ་གྱིའང་གཞན་རྒྱུད་དཀྲུག །གཞན་ཕན་ཚུན་མཐུན་ལ་ཕྲག་དོག་ཆེ། །གང་ཉེ་བ་དེ་ལ་རྒྱུན་དུ་
འཐབ། །སེམས་དག་པས་བསྟུན་ན་ཧ་ཅང་ཁྲོ། །རང་རང་ཚུགས་བཟུང་ན་ཚིག་རྒྱག་སྨྲ། །སུའི་འགྲོགས་
ཀྱང་ཀློག་ཏུ་མི་སྙན་སྒྲོག །རང་དགོས་དུས་བྱམས་ལ་རྒྱུན་དུ་སྡང་། །ཚུལ་དེ་འདྲ་ངན་པའི་མཚན་ཉིད་ཡིན།།
ཡུལ་དེ་ལ་བསྟུན་པ་རབ་དཀའ་ཡང་། །མི་བསམ་མེད་རང་ཉིད་ངལ་བཞིན་དུ། །དོན་དགོས་མེད་ངན་པའི་
རྗེས་འབྲངས་བས། །འཕྲལ་ལུས་ངག་སྤྱོད་ངན་སྣ་ཚོགས་ཀྱིས། །ཁོང་སྐྱེས་བུ་རབ་འབྲིང་ཕལ་མོ་ཆེ། །དོན་
རང་གི་ངང་ནས་དགྲར་ལང་ནས། །གྲོགས་ངན་པའི་ངག་ལ་ཉན་པའི་མཐུས། །རང་འཕྲལ་ཕུགས་བདེ་
བའི་སྐབས་དང་བྲལ། །སྐྱོན་འདི་འདྲ་མངོན་སུམ་མཐོང་བཞིན་དུ། །དུས་ད་དུང་གྲོགས་ངན་མི་སྤོངས་ན།།
མི་དེ་ནི་གདོན་གྱིས་བསླད་པ་འམ། །དེ་མིན་ན་རང་གི་རང་བརླག་ཡིན། །འདི་བློ་གསལ་རྣམས་ཀྱི་
དགོངས་པར་མཛོད།།



82ཞལ་གདམས་དང་མགུར་གླུ་གཅེས་བཏུས།
གྲོགས་ངན་པའི་སྣང་ཚུལ་དེ་ཡིན་ན། །མི་སུ་དང་འབྲེལ་ཀྱང་བདེ་སྟེར་བའི། །གྲོགས་དམ་པའི་
སྣང་ཚུལ་གང་ཞེ་ན། །གྲོགས་རབ་སྟེ་ངག་འཇམ་སེམས་བཟང་ཞིང་། །བློ་གསལ་བས་བླང་དོར་ཀུན་ལ་
མཁས། །ངག་སྨྲ་བ་མི་མང་བློ་ཁོག་ཡངས། །མི་ངན་པའི་ཕྲ་མ་གང་བཅུག་ཀྱང་། །ཡིད་མི་འགྱུར་དབྱེ་
དཀའ་འདུམ་པ་སླ། །བློ་གཏད་པའི་གྲོས་ལ་ངོ་ལྐོག་མེད། །ཚིག་ཁ་རུ་མི་སྨྲ་ཁོང་རྩིས་མཁས། །ཆོས་ལུགས་
གཉིས་འདུལ་སྐྱོང་ཅི་བྱེད་ཀྱང་། །འཕྲལ་འཇམ་པའི་དོན་ཀུན་འགྲུབ་བྱེད་ཅིང་། །མི་རང་ལ་ཕན་པའི་
གྲོགས་དག་ལ། །རྫས་ཟས་ནོར་གཏོང་ལ་ཕང་པ་མེད། །དུས་རྒྱུན་དུ་དུལ་ཡང་གནས་མིན་ལ། །ཐབས་
གང་གིའང་མི་བཟློག་བརྟུལ་ཕོད་ཆེ། །ཡུལ་དེ་འདྲ་དམ་པའི་གྲོགས་སུ་བཟུང་། །གྲོགས་འབྲིང་ལ་ཡོན་ཏན་
དེ་དག་རྣམས། །ཕལ་ཆེ་བ་ཚང་བ་དགོས་པ་ཡིན། །མི་ཚོགས་བསགས་ཡོངས་འཛིན་མགོན་དང་འབྲེལ།།
མི་ཚོགས་འབྲིང་དམ་པའི་གྲོགས་དང་འབྲེལ། །མི་ཚོགས་མ་བསགས་རྣམས་ངན་དང་འབྲེལ། །གྲོགས་
རབ་འབྲིང་ཐ་མའི་བྱེ་བྲག་གིས། །དཔེ་རྣམ་དཀར་ཚོས་ཀྱིས་བསྒྱུར་བ་ལྟར། །མི་རང་ཡང་རབ་འབྲིང་ཐ་
མར་འགྱུར། །རྒྱུ་དེས་ན་བློ་གསལ་གཞོན་ནུ་རྣམས། །གྲོགས་རབ་དང་འགྲོགས་ན་ཀུན་གྱིས་བྱམས།།
གྲོགས་ངན་དང་འགྲོགས་ན་ཀུན་གྱིས་སྡང་། །འདི་སོམ་ལ་ངན་པའི་གྲོགས་སྤོངས་ལ། །གྲོགས་བཟང་པོ་
འབད་དེ་བསྟན་པ་གཅེས། །ང་ཆོས་མེད་རྣལ་འབྱོར་ཨ་ནནྡས། །བློ་ཐོལ་བྱུང་བྲིས་པའི་ཉམས་དབྱངས་
འདི། །ཁོང་བློ་གསལ་དཔྱོད་ལྡན་གཞོན་ནུ་འགའ། །མི་རང་གི་ངོས་ནས་སྐྱོན་བྲལ་ཡང་། །གྲོགས་ངན་དང་
འགྲོགས་ན་སྐྱོན་ཅན་དུ། །མི་ཕལ་གྱི་འཛིན་པ་མཐོང་བའི་ཚེ། །གྲོགས་བསྟེན་ཚུལ་སྤངས་བླངས་མ་ཤེས་
ན། །གང་བྱས་ཀྱང་བདེ་བའི་སྐབས་བྲལ་ཞིང་། །དེའི་བླང་དོར་ཚུལ་བཞིན་ཤེས་གྱུར་ན། །རང་གཏན་དུ་
ལེགས་པའི་གཞིར་འདུག་སྙམ། །དུས་ཡུད་ཙམ་ཞིག་ལ་བྲིས་པ་ལགས། །དགེ་དེས་ཀྱང་དོན་ཀུན་འགྲུབ་
གྱུར་ཅིག །སརྦ་མངྒ་ལཾ།། །།



83ཞལ་གདམས་བསླབ་བྱའི་སྐབས།
༣ ༣
དད་ལྡན་བཟང་པོའི་མིང་ཅན་ལ་གདམས་པ།
རྩེ་ལེ་སྣ་ཚོགས་རང་གྲོལ། (༡༦༠༨—འདས་ལོ་མི་གསལ་）
༄༅། །ཀྱེ་མ། མི་ལུས་རིན་ཆེན་ཐོབ་དུས་འདིར། །དོན་མེད་སྟོང་ཟད་མ་བཏང་བུ།།
ཚེ་སྲོག་རྩྭ་ཁའི་ཟིལ་འདྲ་ལ། །ལོང་ཡོད་ལེ་ལོ་མ་བྱེད་བུ།།
དོན་མེད་འཇིག་རྟེན་བྱ་བ་ལ། །ཨ་འཐས་ཞེན་པ་མ་ཆེ་བུ།།
ཟང་ཟིང་སྒྱུ་མའི་ནོར་རྫས་ལ། །སེར་སྣ་སྡུག་སྒུར་མ་བྱེད་བུ།།
དགོས་མེད་ཚེ་འདིའི་བྱ་བྱེད་ལ། །མངོན་ཞེན་འཁྲི་བ་ཆོད་དང་བུ།།
གཏན་དུ་ནམ་ཡང་མི་འགྲོགས་པས། །ཀུན་དང་མཐུན་པར་གྱིས་ཤིག་བུ།།
སྐྱེས་ཆེན་སུ་ཡིན་མི་ཤེས་པས། །གཞན་ལ་སྐུར་བ་མ་བཏབ་བུ།།
ཆོས་ཀུན་རང་སར་བདེན་པའི་ཕྱིར། །གྲུབ་མའི་ཁ་འཛིན་མ་བྱེད་བུ།།
བློ་རྩེ་བླ་མར་མ་གཏད་ན། །རེ་ས་གཞན་ན་མེད་དོ་བུ།།
སྙིང་རུས་ཆོས་ལ་མ་བྱས་ན། །ཅིས་ཀྱང་ཕན་པ་མེད་དོ་བུ།།
རང་རྒྱུད་རང་གིས་མ་བཏུལ་ན། །སེར་གཟུགས་དགོས་པ་མེད་དོ་བུ།།
ལྟ་རྟོགས་སེམས་ལ་མ་བྱས་ན། །གཞན་ཀུན་ཀུན་རྫོབ་ཡིན་ནོ་བུ།།
གཅིག་ཤེས་ཀུན་གྲོལ་མ་རྟོགས་ན། །ཆོས་ཀྱི་སྙིང་པོ་གཞན་མེད་བུ།།
རང་ལ་རང་ཉིད་མ་འཁྲེལ་བའི། །སྡོམ་པ་མིག་ལྟར་སྲུངས་ཤིག་བུ།།
ཚེ་དང་སྒྲུབ་པ་མ་མཉམ་ན། །ལོ་ཟླས་སངས་རྒྱས་མི་ཐོབ་བུ།།
ཕྱི་མ་དོན་དུ་མི་གཉེར་བའི། །ཆོས་སྡེ་ཁ་ཆོས་ཡིན་ནོ་བུ།།
ད་རེས་ལམ་སྣ་མ་ཟིན་ན། །དལ་འབྱོར་ཆུད་ཟོས་འགྱུར་རོ་བུ།།
འཆི་བ་སྙིང་ནས་མ་དྲན་ན། །མི་ཚེ་སྟོང་ཟད་འོང་ངོ་བུ།།
གཏན་གྱི་འདུན་མ་དམ་པའི་ཆོས། །འདི་ལ་རྩེ་གཅིག་འབུངས་དང་བུ།།
སྙིང་གཏམ་གདམས་ངག་ཡིད་ལ་འཆོངས། །བླང་དོར་ཚུལ་བཞིན་མཛོད་དང་བུ།།
ཅེས་དད་ལྡན་བཟང་པོའི་མིང་ཅན་ལ་གདམས་པར་དགེ། །།



84ཞལ་གདམས་དང་མགུར་གླུ་གཅེས་བཏུས།
༣༤
རི་ཆོས་མཚམས་ཀྱི་ཞལ་གདམས་ལས་བཏུས་པ།
མཁས་གྲུབ་ཀརྨ་ཆགས་མེད། (༡༦༡༣–༡༦༧༨)
༄༅། །ན་མོ་ལོ་ཀི་ཤྭ་ར་ཡ། གསོན་དང་བརྩོན་འགྲུས་རྒྱ་མཚོ་བ། །བསམ་མནོ་ལེགས་པར་ཐོང་མཛོད་
དང༌། །བློ་བདེ་ཉལ་བའི་སྐབས་མ་ཡིན། །གཉིད་ཀྱང་བྱ་ཡལ་གློ་སྙིང་འདར། །འཁོར་བའི་རྒྱ་མཚོ་ཆེན་པོ་
འདིར། །རང་ཅག་སེམས་ཅན་ཐམས་ཅད་ལྟུང་། །སྐྱེ་རྒས་ན་འཆིའི་རྦ་ཀློང་འཁྲུགས། །ངན་སོང་ཆུ་སྲིན་སྤྱིར་
གྱིས་གང༌། །སྡུག་བསྔལ་རླབས་ཕྲེང་བར་སྐབས་མེད། །འདི་ལ་ད་རེས་མ་ཐར་ན། །ངན་འགྲོ་ལོག་པའི་ཉ་
མིད་དང་། །དེ་མིད་ཆུ་སྲིན་སྤྱིར་གྱིས་འཛིན། །འདི་ལས་སྒྲོལ་བའི་དེད་དཔོན་ནི། །མཚན་ལྡན་བླ་མ་ཁོ་ན་
ལགས། །དེ་ཕྱིར་དེ་ལ་གུས་པ་བསྐྱེད། །རྒྱ་མཚོ་སྒྲོལ་བའི་གྲུ་གཟིང་ནི། །སྡོམ་པ་དམ་ཚིག་ཁོ་ན་ལགས།།
དེ་ཕྱིར་དེ་ལ་གཅེས་སྤྲས་བྱ། །རྒྱ་མཚོ་སྒྲོལ་བའི་སྐྱ་བ་ནི། །བླ་མའི་གདམས་ངག་གཅིག་པུ་ལགས། །དེ་
ཕྱིར་དེ་ཉིད་ཡིད་ལ་འཆང་། །རྒྱ་མཚོ་མྱུར་དུ་སྒྲོལ་བའི་ཐབས། །ཉམས་ལེན་བརྩོན་འགྲུས་ཁོ་ན་ལགས།།
དེ་ཕྱིར་དེ་ལ་འབད་པར་བྱ། །མེ་སྟག་ཕོག་པའི་བྱབས་ལུགས་ལ། །མི་ཡི་མེ་ལས་བདུན་འགྱུར་གྱིས།།
དམྱལ་བའི་མེ་ནི་ཚ་གསུངས་ན། །ལོ་གྲངས་སྟོང་ཕྲག་དུ་མ་རུ། །བཙོ་ཞིང་བསྲེག་པ་སུ་ཡིས་བཟོད། །དགུན་
ཁ་གོས་སྲབ་འདར་ལུགས་ལ། །ལུས་ནི་གས་ཤིང་ཆུ་བུར་རྡོལ། །ལོ་གྲངས་བྱེ་བ་དཔག་མེད་དུ། །འཁྱགས་
ན་སུ་ཞིག་བསྲན་པར་ནུས། །ཉིན་གཅིག་ཟས་མེད་ལྟོགས་ཡུས་ལ། །ལོ་གྲངས་སྟོང་ཕྲག་རེ་རེར་ཡང་།།
ཟས་སྐོམ་མིག་གིས་མ་མཐོང་ན། །དེ་འདྲའི་ལྟོགས་སྡུག་སུ་ཡིས་ཁྱགས། །ཁྱི་རྒན་ཟེར་བའི་ཀོ་ལོང་ལ།། ཁྱི་
ཡི་སྐྱེ་བ་ལྔ་བརྒྱ་ཙམ། །བཏུད་མར་བླངས་ན་ཅི་འདྲ་འཁམ། །འུར་ཤོག་ལང་བའི་སྐྲག་སྣང་ལ། །ལྷ་མིན་
སྐྱེས་ན་གང་དུ་འགྲོས། །ཁ་རྒྱལ་ཕམ་པའི་སེམས་སྡུག་ལ། །ལྷ་ཡི་ཕམ་ལྟུང་ཅི་ལྟར་བཟོད། །ངན་སོང་
གསུམ་གྱི་སྡུག་བསྔལ་འདི། །རྣ་བས་ཐོས་ཀྱང་ཡ་ང་ན། །ཐོག་ཏུ་བབས་ན་ཇི་ལྟར་བྱེད། །བདེ་འགྲོ་གསུམ་
གྱི་བདེ་སྐྱིད་འདི། །ཟས་བཟང་དུག་དང་འདྲེས་པ་བཞིན། །འཕྲལ་དུ་སྐྱིད་དེ་ཕུགས་སུ་ཕུང་། །རྫི་བོ་ཟ་མར་
རེས་བ་བཞིན། །འགྲོ་བ་དྲུག་ཏུ་རེས་མོས་འཁོར། །སྡུག་བསྔལ་གྲངས་མེད་རྒྱ་མཚོ་འདྲ། །སྐྱེ་རྒ་ན་འཆི་
བར་མེད་མྱོང་། །དེ་ལྟར་འཁོར་བའི་སྡུག་བསྔལ་དེ། །མུ་སྟེགས་པ་ཡིས་ཟེར་བ་བཞིན། །ཕྱྭ་དང་དབང་ཕྱུག་
གིས་མ་བྱས། །བཙན་པོ་གཞན་གྱིས་ཆད་པ་མིན། །རང་གིས་བྱས་པའི་ལས་འབྲས་ལགས། །དེ་ཕྱིར་རང་
ལ་སྙིང་རྗེ་ལྟ། །སྔར་བྱས་སྡིག་ལ་བཤགས་སྡོམ་དང་། །ཕྱིན་ཆད་མི་བྱེད་དམ་བཅའ་བཟུང་། །ནུབ་རེ་



85ཞལ་གདམས་བསླབ་བྱའི་སྐབས།
བཞིན་དུ་རང་རྒྱུད་ལ། །བརྟག་ལ་དགེ་སྡིག་གང་མང་བལྟ། །ཉེས་ལྟུང་གང་བྱུང་འཕྲལ་དུ་བཤགས། །དགེ་
བ་གང་འགྲུབ་བྱང་ཆུབ་བསྔོ། །ལུས་ངག་མི་དགེ་མ་བྱས་ཀྱང་། །སེམས་ལ་མི་དགེ་འགྱུས་པ་རྣམས། །རང་
གི་རང་ལ་ཞེ་ཁྲེལ་བཟླ། །མདོར་ན་ཆོས་ཕུང་བརྒྱད་ཁྲིའི་དོན། །བཅོམ་ལྡན་འདས་ཀྱིས་བཀའ་སྩལ་པ།།
སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་
སངས་རྒྱས་བསྟན་པ་ཡིན། །ཅེས་གསུངས་བློཀ་དེ་ལ། །མདོ་ཕྱོགས་ཆོས་རྣམས་འདུས་པ་ཡིན། །དེ་ཕྱིར་
ཚིག་དེ་ཡིད་ལ་ཆོངས། །འཁོར་བའི་སྡུག་བསྔལ་དྲན་པའི་གླུ། །དགེ་སློང་རཱ་ག་ཨ་སྱ་ཡི། །རྟ་ལོ་རྒྱལ་ཟླའི་
ཡར་ཚེས་གསུམ། །དགོངས་མོའི་ཐུན་ལ་སྨྲས་པ་སྟེ། །བརྩོན་འགྲུས་རྒྱ་མཚོས་བརྗེད་ཐོར་བྲིས། །འགྲོ་བ་
མང་པོར་ཕན་ཐོགས་ཤོག། །།



86ཞལ་གདམས་དང་མགུར་གླུ་གཅེས་བཏུས།
༣༥
ལུགས་ཟུང་གི་བསླབ་བྱ་མུ་ཐི་ལའི་འཕྲེང་བ།
རྒྱལ་མཆོག་ལྔ་པ་ངག་དབང་བློ་བཟང་རྒྱ་མཚོ། (༡༦༡༧-༡༦༨༢)
༄༅། །སྨྲ་བ་ངག་གི་དབང་ཕྱུག་འཇམ་པའི་དབྱངས། །དབྱངས་ཅན་ལྷ་མོའི་གཙུག་ལག་འདོད་འཇོའི་
དཔལ། །དཔལ་ལྡན་ཚངས་པ་སྡེ་བཞིའི་བང་མཛོད་འཛིན། །འཛིན་མའི་མངའ་བདག་རྣམས་ཀྱིས་ཤིས་པ་
སྩོལ།།༡
ཆོས་དང་སྲིད་ཀྱི་ཚིག་དོན་ཟབ་བརླིང་སྒྲ། །སྙན་ངག་པི་ཝཾ་རྒྱུད་ཀྱིས་གླུར་བླངས་ན། །རྣམ་དཔྱོད་
ལང་ཚོ་རྒྱས་པའི་ཤེས་ལྡན་རྣར། །འཇེབས་ཀྱང་ཕལ་ཆེར་ཐོས་འཛིན་ཚེར་མ་ཉལ།༢།དེ་ཕྱིར་མཆོག་དམན་
ཀུན་གྱིས་ལེགས་རྟོགས་པའི། །འབོལ་རྩོམ་ཚིགས་སུ་བཅད་པའི་མུ་ཐི་ལ། །ཆིང་གིས་གནམ་གྱི་རིགས་
ལས་མི་བདག་མགུལ། །མཛེས་བྱེད་དོ་ཤལ་འཕྲེང་བས་རྒྱན་དུ་སྤུད།།༣
དེང་དུས་རྒྱ་གར་རྒྱ་ནག་ཧོར་བོད་སོགས། །སྔོན་བྱུང་ཡ་རབས་ངང་ཚུལ་ལུགས་གཉིས་ཁྲིམས།།
ཆེར་ནུབ་ངན་སྤྱོད་ངོ་སོར་ཁྱེར་དུས་འདིར། །ལེགས་པར་བཤད་ཀྱང་ཙཱུ་ཏའི་རྐང་གཉིས་བཞིན།༤ །བྱང་
བསྟན་ཕུག་པར་རྟ་ལྗང་ཅན་གྱི་ཟེར། །མི་འཇུག་དངོས་པོའི་གཤིས་ལ་བཅོས་མེད་ཀྱང་། །ཕྱོགས་གཞན་
བུག་པར་ཤར་བའི་སྣང་བ་ཡིས། །འཐིབས་བུའི་སྨག་རུམ་སེལ་བ་འགའ་འབྱུང་སྙམ།།།ལྷ་ཆོས་ལྟ་ཞོག་མི་
ཆོས་བྱ་བཞག་ཀྱང་། །ལམ་དུ་རྒྱུག་པ་བསོད་ནམས་ལ་རག་པས། །དཀོན་མཆོག་མཆོད་དང་ངན་སློང་སྦྱིན་
གཏོང་སོགས། །ལེགས་བྱས་སྤེལ་བའི་ཚོགས་ཆེན་གསོག་པ་གནད།༦།མངོན་ཤེས་མེད་ཕྱིར་གྲོས་དང་
འདུན་མ་ཀུན། །ཐོག་ཏུ་འཁེལ་དཀའ་ཡུལ་དུས་གནས་སྐབས་དང༌། །དགྲ་གཉེན་བར་མར་བརྟགས་ནས་
འཕྲལ་ཚོད་འཕྲལ། །བླངས་ཏེ་འཇུག་པ་ཕོ་ཚོད་ཡང་རྩེ་ཡིན།༧།སེམས་ཀྱི་འཆར་སྒོ་འབྱུང་ལ་མཐའ་མེད་
ཀྱང་། །གྲེ་བར་བསྐྱིལ་ནས་མི་སྨྲ་བ་དེ་མཁས། །སྙིང་ནའི་དགྲ་ལ་འཕྲལ་དུ་མི་ཁྲོ་བར། །བཅོས་མ་འཛུམ་
གྱིས་བསུ་བ་གྲུང་པོ་ཡིན། །རང་བློར་མི་འབབ་གཏམ་ཚིག་ཅི་བྱུང་ཡང་། །རྫུ་བཟང་ཁོག་ནས་མི་མངོན་ལེན་པ་
ཟབ། །ཟསནོར་འདོད་ཀྱང་ངག་མཛངས་གཡོ་ཐབས་ཀྱིས། །མི་མངོན་ཤུགས་ཀྱིས་ལེན་པ་སྤྱང་པོ་ཡིན།༩།ངན་
ལ་མི་འཁང་སླད་ནས་འགྱུར་བ་སྲིད། །བཟང་ལ་མི་བསྟོད་ཅིར་འགྱུར་ཤེས་པར་དཀའ། །གང་གི་ཐོག་ཏུ་
འབབ་པའི་གནད་མེད་པར། །གཞན་ཟེར་འབྲངས་པའི་ཞལ་ལྕེ་གཅད་མི་རུང་།།༡༠
བྱ་བ་གང་ཡང་འགྲུབ་པའི་གདེང་མེད་པར། །ཁ་འདོན་མི་སྐྱེན་ཁོང་དུ་སྦེད་པ་གནད། །བུ་སོགས་
གཉེན་ལ་བྱམས་དྲག་ངན་སྲོལ་ཡོང་། །དགྲ་ལ་ཧ་ཅང་སྡང་ན་རང་ལ་མཚུངས།༡༡།གཉེན་ལ་རལ་སྤྱོད་
ཆེས་ན་ནམ་ཕུགས་འཁོན། །བྲན་ལ་འབར་ཤ་ཆེས་ན་འཁོར་མཁན་དཀོན། །འཁོར་ལ་ཆེས་ཆེར་རྩུབ་ན་



87ཞལ་གདམས་བསླབ་བྱའི་སྐབས།
སྙིང་སྐྲན་འཇུག །གྲོགས་ལ་རྔན་ཆེན་མང་ན་ཞེ་བཞག་ཡོང་།༡༢།དཔེ་ངན་གཞན་ལ་བཏོད་ན་རང་ལ་འཁོར།།
ཁ་དགྲ་མི་གསག་གནག་པ་སེམས་ལ་ཞོག །གཉེན་ལ་མི་བསྟོད་བྱམས་པ་ཡིད་ལ་འཛིན། །ངན་བློ་ཡོད་
ཀྱང་ཕྱི་རུ་འཇམ་སྐད་སྙན།༡ ༣།གདོང་ཐུག་དྲག་པོས་དགྲ་བོ་ཐུལ་དཀའ་བས། །སྣ་ཚོགས་ཐབས་ཀྱི་འདུན་
མ་རླབས་ཀྱིས་ཆོད། །གཏམ་མགོ་འཛུམ་བསུ་མཇུག་མ་དལ་གྱིས་ལོངས། །དགོས་དོན་ཕིགས་སྨྲ་འཚམ་
ཞིང་མཛེས་པར་བརྗོད།༡༤ །སེར་སྣ་ཙམ་གྱིས་ཟས་ནོར་གསོག་དཀའ་བས། །བརྒྱ་བཤིག་སྟོང་འགུགས་སྤྱི་
བྱམས་བློ་རྒྱ་བསྐྱེད། །བུ་ལ་ཉེས་སྐྱོན་བཤད་ན་རྗེས་སུ་ཕན། །རང་ལ་ཆེ་བསྟོད་སྤངསན་ནམ་ཕུགས་བྲིན།༡༥།རང་
འདོད་ཞེ་བཞག་སྤྱི་གཙིགས་ཕྱིར་བྱས་བཙུན། །བུད་མེད་གྲོས་དབང་མ་གཏོང་རང་ཐག་ཆོད། །རྨོངས་པར་
གྲོས་དང་ངན་ལ་དབང་མ་བསྐུར། །གྲོས་ལ་མི་དབང་མི་ལ་གྲོས་མ་འཆད།༡༦།དཀྲུག་ཤིང་བྱེད་མཁན་
གྲོས་ཀྱི་ཁྱུར་མ་འཇུག །མཁས་དང་རྒན་རབས་ཉམས་ཆེར་ཤ་ཚར་དྲིས། །གྲོས་མཐིལ་རེ་ཞིག་མ་བཤད་
བསྒྱུར་དུ་བཏུབ། །གྲོས་ལ་བསམ་གཞིགས་མང་བཏང་ཧང་བུག་ཆུང་།༡༧།མི་དཔེ་རང་ལ་བ་་རང་ལ་བཀབ་ནས་ཞིབ་
མོར་དཔྱོད། །ཕྲན་བུའི་ཁེ་ལ་བལྟས་ནས་ཉེན་བསྡམ་དང་། །གཏམ་ངན་མི་བསམ་འདོད་ལ་སྲེད་པས་ཕུང་།།
ཡ་རབས་དུས་བསྟུན་དམའ་སར་འབེབས་མི་རུང་།༡༨།མ་རབས་ཆེ་སར་བཏོན་ན་གཉའ་བ་རེངས། །མཁས་པ་
རེས་བོར་ཡོན་ཏན་ལྡན་པ་དཀོན། །མི་མང་དགྲ་རུ་མི་ལེན་གཉེན་དུ་འགུགས། །མི་འགྲུབ་ཁས་ལེན་མ་ཆེ་
དེར་མི་འཇུག༡༩།གཅེས་ནོར་འདོད་ཅན་མི་ལ་མི་སྟོན་གསང་། །ཚོད་མེད་ལ་གྲོས་ངན་སེམས་ཅན་ལ་བློ།།
མི་གཏོད་སྙིང་གཏམ་ཁ་མང་ཅན་ལ་གསང་། །སྣ་ཐུང་ཀུ་རེ་མི་ཐུབ་ལ་བསྡམ་སྤོང་།།༢༠
མི་བདེན་པ་ལ་ཡུས་ཀྱིས་གཤགས་མ་གདབ། །མི་ཉན་གྲོས་འདེབས་མེད་ལ་ཁྱེར་ཤོག་དང་། །མི་
ཡོང་ལས་འཆོལ་མི་ཤེས་ཀོ་ལོང་དོར། །དྲིན་འདྲེན་མངས་ན་གཉེན་ཡང་ཞེན་པ་ལྡོག །༢༡།གཞན་སྡུག་སྙིང་
ཚིམ་མ་བྱེད་རང་ལ་འཁོར། །རང་སྐྱིད་མ་ངོམ་གཞན་གྱིས་དེ་ལན་འཇལ། །གྲོས་ཉེས་འགྱོད་ཐལ་མི་བྱ་
ཕྱིན་ཆད་གཟབ། །དགོས་མེད་ཕོག་ཐུག་གཏམ་གྱིས་དགར་བོ་འགུགས།༢༢།ཕ་རོལ་བསམ་པ་རྟོགས་ཕྱིར་
ཡུན་དུ་སེམས། །རང་མགོ་ཐོན་པའི་འཕྲུལ་ཅན་གྲུང་པོ་ཡིན། །ཆེན་པོར་སླེབས་ཚེ་ཁེངས་དང་ང་རྒྱལ་སྨད།།
ཀུན་གྱིས་ཁུར་དུས་འོག་འཛུལ་འཇུག་བདེ་བྱེད།༢༣།འགྲུབ་ཚད་མི་བྱེད་ཚོད་འཛིན་ཁེ་ཉེན་བསམ། །དཔོན་
དུ་གྱུར་ཚེ་འདོད་ཆུང་སྤྱི་གཙིགས་ངོས། །སྒེར་དུ་ལྟོས་རྣམས་མི་མངོན་ཤུགས་ཀྱིས་སྐྱོང་། །ཤར་ཚད་ལག་
ཏུ་མི་ལེན་བླངས་ཕྱིན་ཆད།༢༤ །ཞི་དྲག་ཐབས་ཀྱིས་བྱ་བ་མཐའ་རུ་ཐོན། །ཟེར་ཚད་བདེན་པར་མི་འཛིན་
དཔྱད་དར་གྱིས། །ཟས་ཞིམ་མིར་བྱིན་ནོར་བཟང་རང་གིས་ཆོངས། །མི་སྙིང་གཅོད་པའི་གཏམ་དེ་ལྕེ་ནས་
བཟུང་།༢༥།སྡང་དགྲའི་ནོར་ལ་མ་བལྟ་བརྗེད་མ་གཞུག །མ་ཞིམ་སྣ་ཉེར་ཞིམ་ལ་ཧབ་ཤ་དང༌། །མ་མགུར་
འཕྲལ་དུ་མཆུ་མུག་མིག་ལྡོག་སྤོང་། །དོན་མེད་ལས་ལ་བརྩོན་འགྲུས་རང་ངལ་ཡིན།༢༦།གསོད་བརྡུང་ངེས་z
བ



88ཞལ་གདམས་དང་མགུར་གླུ་གཅེས་བཏུས།
ར་དགོས་ལ་སྙིང་མ་ཆུང་། །འབབས་ངེས་ཁྲལ་དང་ལག་འདོན་ཡང་མི་འཇུག །དགོས་མེད་འབངས་
རྣམས་མནར་བའི་ལས་མི་བྱེད། །ཕྲད་མ་ཐག་པའི་མི་ལ་ངོས་སེམས་དང་། ༢༧།འདྲིས་མ་ཐག་པའི་མི་ལ་
བློ་གཏོད་དང་། །སེམས་ལ་བབས་འཕྲལ་དགའ་བའི་འཛུམ་སྟོན་དང་། །མ་བབས་འཕྲལ་བཞིན་སྡུད་
རྣམས་ཀླད་ཆུང་ཡིན། །དྲག་པོ་དྲག་ཁྱེར་མ་མཁས་ནམ་ཕུགས་ཕུང་།༢༨།མཛའ་བ་མཛའ་ཁྱེར་མ་མཁས་ན་
མ་ཕུགས་འཁོན། །མཁས་པ་མཁས་ཁྱེར་མ་མཁས་ནམ་ཕུགས་བླུན། །ཆེ་བ་ཆེ་ཁྱེར་མ་མཁས་ནམ་ཕུགས་
དམའ། །གཏམ་ལ་རྒྱུ་མཚན་ཡོད་པས་གཞན་ཁ་མྱུལ། ༢༩།བག་ཕེབས་ངག་འཇམ་སྙན་པོས་བློ་བྲིད་ནས།།
གཞན་མཚང་ཐབས་ཀྱིས་བྲུས་ནས་ཆམ་ལ་འབེབས།།
མ་བཤད་ཕས་ཀྱང་མི་གོ་ལྷོད་པར་སྨྲ། །མ་འབར་བུས་ཀྱང་མི་ཉན་རིན་པར་རྒོལ།༣༠།མ་བསླབ་
སུས་ཀྱང་མི་གོ་ལེགས་པར་བསླབ། །མ་བྱིན་གཉེན་ཡང་མི་འཁོར་བག་རེ་སྟེར། །ཡང་ཡང་སྦྱིན་སར་རྟག་
འགྲོ་བྱམས་པ་ཟད། །དྲིན་ཅན་མི་དེ་སུན་དུ་མ་འཇུག་མཛངས།༣༡།གཉའ་བར་འཆོར་བའི་དགྲ་བོ་རེངས་
མ་འཇུག །སུས་ཕན་མི་ཤེས་ཉམས་ཆུང་རས་མ་བོར། །གང་བཅོལ་གོ་ཆོད་བྱུང་བ་བྲན་གྱི་རབ། །རྫུན་དང་
གཡོ་སྒྱུ་མི་ཤེས་ནམ་ཕུགས་བྲིན།༣༢།ཁ་ཉུང་ལག་པ་གཙང་བ་ཡོན་ཏན་མཆོག །བྱས་ཡུས་ཆེས་ན་ལས་ལ་
ངོ་སོ་ཆུང་། །ཁ་གདངས་སྦར་བསྡམས་མི་དང་འབྲེལ་བྱེད་ཕུང་། །མཐོན་པོ་ང་རྒྱལ་ཅན་གྱི་མཚང་མ་
འབྲུ།༣ ༣།བསམ་ངན་ཕྱི་ཐག་ཐུང་དང་གྲོས་མ་བྱེད། །ཞེ་སྡང་ཁ་འཇམ་ཅན་ལ་རང་ཟོན་ཆུག །དོན་མེད་
གཏམ་ལ་ཡང་ཡང་སྐྱོར་བཟློས་སྤོང་། །ཕྱུག་པོ་ནོར་ལ་སྤྱོད་ཤེས་སླད་ནས་འཕེལ།༣༤ །མི་ལྟོགས་བསྲིས་
ཞིབ་བྱས་ན་རང་སྡུག་ཆུང་། །དབུལ་ཡང་སྡུག་ཐེག་བྱས་ནས་ཕོ་བཟོ་བྱེད། །ནོར་ཡོད་མེད་པོར་མ་བརྫུ་ཀུན་
གྱིས་ཤེས། །ངན་པ་ཆེ་སྐད་མ་འདོན་ཁྲེལ་གད་ཡོང་།༣༥།གདོང་པར་ཁྲག་མེད་གཉེན་ལ་རེ་བ་ལས། །ངོ་ཚ་
ཁྲེལ་ཡོད་ཤེས་པའི་དགྲ་བོ་དགའ། །བློ་གཏད་མི་ཐུབ་སྤུན་དང་བཟའ་ཚང་ལས། །གསང་ཐུབ་བློ་ལྡན་
གྲོགས་དང་གྲོང་པ་བཟང་། ༣༦།ཡོན་ཏན་མེད་པའི་ཚོགས་ཀྱི་སློབ་དཔོན་ལས། །ཤེས་རབ་ལྡན་པའི་གྲྭ་
སློབ་བྱས་ན་འཚེངས། །མི་ཉན་ཁ་འདུས་མང་པོའི་དཔོན་པོ་ལས། །ཡ་རབས་བཟང་སྤྱོད་ལྡན་པའི་གཡོག་
པོ་སྐྱིད།༣༧།ལང་ཤོར་རྐུན་པོ་མི་ཡི་ཁྱུར་མི་ཚུད། །བློ་གྲོས་གཟབ་དང་མགོ་འཐོམས་ནོར་ས་ཡོད། །ཀླད་
ཆུང་མི་དང་ཕོ་གྲུང་ནོར་ས་ཡོད། །མ་ནུས་ཇོ་བཟང་རྫུ་ཆེ་ནོར་ས་ཡོད།༣༨།བློ་ཤེད་ཅན་དང་དོ་ཐུང་ནོར་ས་
ཡོད། །རང་བཞིན་བཟང་དང་འདོ་མེད་ནོར་ས་ཡོད། །དྲང་པོའི་མི་དང་གླེན་པ་ནོར་ས་ཡོད། །ཚུལ་འཆོས་
ཅན་དང་བཙུན་པ་ནོར་ས་ཡོད།༣༩།ཚེ་བློས་ཐོངས་དང་ཟོག་པོ་ནོར་ས་ཡོད། །བརྫུ་བག་ཅན་དང་མཁས་པ་
ནོར་ས་ཡོད། །དེ་ལྟར་ཚེ་འདིའི་འདུན་མ་བསྒྲུབ་པ་ལ། །བླང་དང་དོར་བྱའི་སྐྱོན་ཡོན་ཤེས་བྱས་ནས།༤༠།དཔའ་
མཛངས་རྟུལ་ཕོད་སྣ་ཚོགས་གཡོ་འཕྲུལ་གྱིས། །རང་ཉིད་རྒྱལ་བའི་སྒྱུ་ཐབས་ལྷུར་ལེན་གཅེས།།



89ཞལ་གདམས་བསླབ་བྱའི་སྐབས།
འོན་ཏེ་ཚངས་པ་བརྒྱ་བྱིན་འཁོར་ལོསསྒྱུར། །ལྷ་མིའི་དཔལ་འབྱོར་ཀུན་ལ་ལོངས་སྤྱད་མཐར།༤༡།སླར་
ཡང་ལྕགས་བསྲེགས་ས་གཞིར་དམྱལ་བའི་མེ། །འབར་བའི་བུད་ཤིང་བྱེད་སྲིད་ཡིད་བརྟན་ཅི། །འཇིག་རྟེན་
གསལ་བར་བྱེད་པའི་ཉི་ཟླ་ཡང་། །སྔོན་བསགས་བཟང་པོའི་འཕེན་པ་རྫོགས་པའི་མཐར།༤ ༢།རང་གི་ལག་
པ་བརྐྱང་བསྐུམ་མི་མཐོང་བའི། །མུན་པའི་མལ་དུ་ཉལ་འབྱུང་མཆི་མ་དཀུ །པདྨའི་འདབ་འདྲའི་གོས་ཀྱི་
རེག་བྱས་ཀྱང་། །ལུས་ལ་རྩུབ་ཉམས་བྱེད་པའི་སྨིན་ལེགས་མ།༤ ༣།བདག་པོའི་རོ་དང་ལྷན་ཅིག་སྲེག་ཁང་
དུ། །རབ་འབར་མེ་ཡིས་བསྲེག་པ་སུ་ཡིས་བཟོད། །ནོར་བུའི་གླིང་དུ་བགྲོད་པའི་ཚོང་ཟོག་གིས། །རྣམ་ཐོས་
བུ་ལ་འགྲན་པའི་དེད་དཔོན་ཡང་།༤༤།འཇུར་འགེགས་གནས་སུ་སྐྱེས་ནས་ཟས་སྐོམ་གྱིས། །བཀྲེས་ཤིང་
སྐོམ་པའི་ངང་ཚུལ་ཀྱེ་མ་ཧུད། །དགྲ་འདུལ་གཉེན་སྐྱོང་མངའ་ཐང་ལོངས་སྤྱོད་སོགས། །བླ་ནས་བླར་
འཕེལ་ཕོ་རྒོད་གྲུང་པོ་ཡི།༤༥།གྲངས་སུ་ཚུད་ཀྱང་ཚེ་ནི་ནམ་མཁའི་གློག །རྨི་ལམ་ཙམ་གྱི་བདེ་བས་ཅི་ཞིག་
བྱ། །བསམ་གྱིན་ནམ་ཡང་རྫུན་ཟོག་མི་གསུང་བ། །འོ་སྐོལ་རྣམ་འདྲེན་ཟས་གཙང་སྲས་པོ་དེས།༤༦།འཁོར་
བར་གནས་ཕྱིན་སྡུག་བསྔལ་རང་བཞིན་དུ། །བསྟན་ཚུལ་བསམ་ན་སྙིང་ཡང་དུམ་བུར་འགས།།
བཟོད་དཀའི་སྡུག་བསྔལ་འདི་ལས་སླན་ཆད་དུ ། །མི་ལྡོག་ཐར་པའི་ཁང་པར་འཇུ ག་པའི་
ཐབས།༤ ༧།དཀར་ནག་ལས་འབྲས་བསམས་ནས་བླང་དོར་ངོས། །བསླབ་པ་རྣམ་གསུམ་ཉམས་ལེན་གྲུང་
པོ་ཡིན། །སངས་རྒྱས་སྲས་བཅས་མངོན་སུམ་མཐོང་དཀའ་ཡང་། །དེ་དག་ཞལ་སྐྱིན་གསུང་དང་ཐུགས་རྟེན་
ལ།༤༨།མེ་ཏོག་བདུག་སྤོས་མར་མེ་ལྷ་བཤོས་སྒྲ། །འཕན་གདུགས་ཕྱེ་ཕུར་ལ་སོགས་མཆོད་སྤྲིན་དབུལ།།
བསླབ་གསུམ་ལྡན་པའི་དགེ་འདུན་བསྙེན་བཀུར་ནས། །ཐུབ་གསུང་སྒྲོག་སོགས་ཆོས་སྤྱོད་རྣམ་བཅུའི་
ལས།༤༩།རྣམ་གསུམ་འཁོར་ལོའི་བྱ་བ་ཆེར་སྤེལ་བའི། །བསོད་ནམས་ཚོགས་ཆེན་གསོག་པ་གནད་དུ་ཆེ།།
དབུལ་ཕོངས་སྐྱེ་རྒུ་ཀུན་ལ་སྦྱིན་པ་གཏོང་། །ཉམ་ཐག་ནད་པར་གོས་ཟས་སྨན་གྱིས་བསྐྱང་།༥༠།འཆི་ངེས་
དུད་འགྲོ་གསོད་འོས་ནག་ཆེན་མི། །སྲོག་བླུ་མི་འཇིགས་སྐྱབས་ཀྱི་སྦྱིན་པ་བྱ། །ལྷ་མིའི་རྟེན་བཟང་ཐོབ་
པའི་རྒྱུའི་གཙོ་བོ། །བྱ་སླ་ཚེགས་ཆུང་ཡན་ལག་བརྒྱད་པའི་ཁྲིམས།༥༡།ཉ་སྟོང་བརྒྱད་གསུམ་རྣམས་ལ་
ལེགས་བླངས་ནས། །དམ་བཅའ་སྡོམ་པ་ཚུལ་བཞིན་སྲུང་བར་མཛོད། །ཚིག་རྩུབ་མཚོན་ལ་ཅི་མི་སྙམ་པའི་
གོ །བཙན་པོར་གྱོན་ན་རང་རྒྱུད་མི་འཁྲུགས་པས།༥ ༢།རྣམ་པར་དགེ་བའི་སྲོག་རྩ་མི་གཅོད་ཅིང་། །སྔར་
བསགས་འཕེལ་བའི་ཐབས་ཚུལ་འདི་ལ་བརྩོན། །སྒྱིད་ལུགས་ལེ་ལོ་བཏང་སྙོམས་དབང་སོང་ན། །ལེགས་
པའི་ཡོན་ཏན་གང་ཡང་འགྲུབ་དཀའ་བས།། ༣།དལ་མེད་བརྩོན་པ་ཆེན་པོས་འབད་བྱས་ན། །ཆེས་ཆེར་
དཀའ་བའི་ལས་ཀྱང་ལྷུན་གྱིས་འགྲུབ། །དེ་བཞིན་གཤེགས་སྐུ་ལ་སོགས་དམིགས་རྟེན་ལ། །མ་ཡེངས་
གཞོལ་བའི་ཏིང་འཛིན་བརྟན་པོའི་རྒྱུན།༥༤ །ཆད་མེད་བསྟར་ན་ཉོན་མོངས་མངོན་གྱུར་མགོ །ཟིལ་གནོན་



90ཞལ་གདམས་དང་མགུར་གླུ་གཅེས་བཏུས།
ལུས་སེམས་ལས་རུང་བསམ་གཏན་རྙེད། །ཆོས་རྣམས་སོ་སོའི་གདགས་གཞིའི་སྟེང་ཙམ་ན། །རྟོག་པས་
བཏགས་པ་ལས་གཞན་དོན་དམ་དུ།༥༥།མ་རྙེད་རྟེན་ཅིང་འབྲེལ་འབྱུང་དབུ་མའི་ལམ། །ཤེས་རབ་མཚོན་
གྱིས་འཁོར་བའི་རྩ་བ་གཅོད།།
ཡིད་སྲུབ་སྡེ་བཅས་མཐར་བྱེད་གསང་བའི་བདག །བླ་མགོན་དབྱེར་མེད་མྱུར་མཛད་ཕྱག་དྲུག་
པ།༥༦།འདི་ཕྱི་བར་དོའི་སྐྱབས་ཡིན་རྟག་ཏུ་བསྟེན། །དྲན་པས་འཆི་བདག་དཔུང་འཇོམས་ཚེ་དཔག་མེད།།
དེ་ཡང་གནམ་དང་ས་ཡི་དཀྱིལ་འཁོར་ལ། །དབང་ཕྱུག་མི་ཡི་རྒྱལ་པོ་ཆེན་པོ་རྣམས།༥༧།རང་ཉིད་གཅིག་
པུར་དགེ་སྦྱོར་ལ་གཞོལ་ལས། །བསྟན་འགྲོའི་བདེ་ཐབས་བསྒྲུབ་པ་མཆོག་ཏུ་བསྔགས། །ཉི་འོག་མི་ཡི་
བདག་པོ་ཆེ་རྣམས་དང་། །ཕན་ཚུན་མཉེས་གཤིན་བྱམས་པའི་སེམས་བཟང་པོས།། ར།རང་རང་མངའ་རིས་
རྣམས་ཀྱིས་ཆོག་ཤེས་ཤིང་། །འབངས་ཀུན་བདེ་ཕྱིར་བཟང་པོའི་གཞུང་བཟང་སྤེལ། །སངས་རྒྱས་ཐུགས་
རྗེ་ཕྱོགས་བྲལ་འགྲོ་བ་ལ། །འཇུག་ཕྱིར་ཡང་དག་ཆོས་ལ་རིས་མེད་ཀྱང་།།༩།གནའ་བོའི་དུས་ནས་དར་
བའི་ཡབ་མེས་ཀྱི། །ཆོས་ལུགས་གྲུབ་པའི་མཐའ་དེ་ཤིན་ཏུ་ཤིས། །བྱང་ཕྱོགས་ཆེན་པོ་ཧོར་གྱི་རྒྱལ་ཁམས་
སུ། །ཨལ་ཐན་ཆོས་ཀྱི་རྒྱལ་པོའི་ཏི་ཤི་རིར།༦བ།བསོད་ནམས་མཚན་ལྡན་ཏཱ་ལའི་བླ་མ་གང་། །བྱོན་ནས་
དེང་བར་ཞྭ་སེར་ཅན་གྱིས་ཁྱབ། །རྒྱུ་མཚན་དེས་ན་འཇམ་མགོན་ཙོང་ཁ་པའི། །བསྟན་པ་རིན་ཆེན་བཀུར་
ན་ཕྱག་དྲུག་མགོན།༦༡།ལས་གཤིན་འདོད་ཁམས་མ་སོགས་ཆོས་སྲུང་གིས། །རྟག་ཏུ་སྲུང་ཞིང་མངའ་ཐང་
བདེ་སྐྱིད་འཕེལ། །ལུགས་གཉིས་ཟུང་འབྲེལ་ཡབ་མེས་རྒྱལ་པོའི་ཁྲི། །མནན་ནས་ས་ཆེན་འཇམ་དར་ཡུག་
གཅིག་དང་།༦༢།ཕ་རོལ་ཕྱིན་དྲུག་སྤྱོད་པ་ཉེར་སྤྱད་པས། །འདི་ཕྱི་གཏན་གྱི་འདུན་མ་ལྷུན་གྱིས་གྲུབ།།
དེ་ལྟར་ཆོས་སྲིད་བླང་དོར་རང་ཉིད་ལ། །མི་ལྡན་ནེ་ཙོའི་བརྗོད་པ་ལྟ་བུའི་ཚིག །༦༣།སྨྲ་ལ་མཁས་
རྣམས་ཁྲེལ་ཡང་སྟོན་ཟླ་ལྟར། །ཆེས་དཀར་སེམས་བཟང་བ་ལ་ཉེས་པ་མེད། །འདིས་མཚོན་དགེ་བས་གནམ་
བསྐོས་མི་ཡི་བདག །བཙུན་མོ་སྲས་བཅས་བློན་འབངས་རབ་བརྟན་ཅིང་།༦༤ །མངའ་ཐང་དཔལ་འབྱོར་
རྣམ་མང་ཐོས་སྲས་དང་། །མཚུངས་པའི་སྐལ་བ་བཟང་པོར་འགྱུར་བར་ཤོག།
དེ་ལྟ་ལུགས་གཉིས་དང་འབྲེལ་བའི་བསླབ་བྱའི་རིམ་པ་མུ་ཐི་ལའི་འཕྲེང་བ་འདི་ནི་ཚེ་རིང་གནམ་གྱི་ཤེ་མོང་གིས་སྟོབས་ཀྱི་
དབང་ཕྱུག་ཆིང་གིས་རིགས་ལས་ཁལ་ཁ་ཐུ་ཤེ་ཡེ་ཐུ་རྡོ་རྗེ་རྒྱལ་པོས་རི་ཁ་བ་ཅན་གྱི་ལྗོངས་སུ་དཀོན་མཆོག་གསུམ་ལ་བླ་མར་བཟུང་སྟེ་
མཆོད་པར་བྱོན་པའི་ཚེ་རྩོམས་ཤིག་པར་གསུང་གིས་བསྐུལ་བ་ལྟར་ཟ་ཧོར་གྱི་རིགས་ལས་སྡེ་སྣོད་གསུམ་པ་ངག་དབང་བློ་བཟང་རྒྱ་མཚོ་
འཇིགས་མེད་གོ་ཆ་ཐུབ་བསྟན་ལང་ཚོའི་སྡེས་ཕོ་བྲང་ཆེན་པོ་པོ་ཏཱ་ལར་སྦྱར་བའི་ཡི་གེ་པ་ནི་འཕྱོངས་རྒྱས་བཀྲས་རབ་ཕུན་ཚོགས་དབང་
པོའོ།། །།



91ཞལ་གདམས་བསླབ་བྱའི་སྐབས།
༣༦
ལུགས་གཉིས་ཀྱི་བླང་དོར་གསལ་བར་བྱེད་པའི་བསླབ་བྱ་
གཅེས་པ་བཅོ་བརྒྱད།
ལྕང་སྐྱ་ངག་དབང་བློ་བཟང་ཆོས་ལྡན། (༡༦༤༢-༡༧༡༤)
༄༅། །དགེ་ལེགས་དཔལ་སྟེར་བླ་མ་དང་། །བསླུ་མེད་སྐྱབས་མཆོག་རིན་ཆེན་གསུམ། །ལས་ཀུན་སྒྲུབ་
པའི་སྲུང་མའི་ཚོགས། །ཀུན་ལ་དང་བས་ཕྱག་བགྱིས་ཏེ། །སྔོན་བསགས་ལས་སྨོན་གྱིས་སྦྲེལ་བའི། །དད་
གུས་སྐལ་ལྡན་སློབ་བུ་ལ། །འདི་ཕྱི་ཀུན་ཏུ་ཕན་པ་ཡི། །བླང་དོར་བསླབ་བྱ་མདོར་བསྡུས་བྲི།།
བཙན་པོའི་ཁྲིམས་དང་མི་མཐུན་པའི། །སྤྱོད་པ་ཀིམ་པའི་འབྲས་བཞིན་སྤང་། །རང་ལ་ལྟོས་པ་
ཐམས་ཅད་ཀྱང་། །ཚུལ་བཞིན་སྒྲུབ་ལ་སྦྱོར་བ་གཅེས།༡།འགྲོགས་འདྲིས་འབྲེལ་བའི་ཆེ་ཕྲ་ལ། །ལེགས་
ཉེས་བྱ་བྱེད་ཕྲ་མོ་ཡིས། །དགའ་ཁྲོའི་འགྱུ ར་ལྡོག་རིང་སྤང་སྟེ། །གཞུ ང་བཟང་ཕྱི་ཐག་བསྲིང་བ་
གཅེས།༢།གཉེན་དང་ཉེ་དུ་ནང་འཁོར་ལ། །སྤྱི་སྙོམས་བྱམས་བརྩེའི་བསམ་སྦྱོར་གྱིས། །སྐབས་དང་སྦྱར་ཏེ་
བབ་འབྲེལ་དང་། །མཐུན་པའི་སྐྱོང་བྲན་བྱ་བ་གཅེས། ༣།དབང་བྱར་སྤྱོད་པའི་སྡེ་མང་ལ། །ཉེ་རིང་རིས་སུ་
མི་གཅོད་ཅིང་། །ཐམས་ཅད་བྱམས་པས་སྐྱོང་བ་དང༌། །ལེགས་ཉེས་རྣམ་དབྱེ་འབྱེད་པ་གཅེས། །དགའ་
བའི་བཞིན་དང་རྣམ་འགྱུར་གྱིས། །ངོ་བསྟོད་གཞན་སྐྱོན་གླེང་བ་ཡི། །གཅམ་བུས་ཁ་གསག་སྨྲ་བ་ལ། །རྟོག་
དཔྱོད་ཞིབ་ཏུ་བྱེད་པ་གཅེས།༥།བློ་ལྡན་གྱ་གྱུའི་སེམས་མེད་པར། །གནས་ཚུལ་ཇི་བཞིན་བརྗོད་པ་ཡི།།
གཏམ་གྱི་བརྗོད་བྱར་ལེགས་བརྟགས་ནས། །སྙིང་པོ་དང་དུ་ལེན་པ་གཅེས།༦།མཐོ་ལ་ཕྲག་དོག་མཉམ་ལ་
འགྲན། །དམའ་ལ་སྡང་བའི་བསམ་སྦྱོར་གྱིས། །རང་གཞན་གཉིས་ཀ་འཕུང་འགྱུར་བས། །ངན་སྤྱོད་འདི་
དག་སྤོང་བ་གཅེས།༧།རྒན་ལ་གུས་ཤིང་མཉམ་ལ་མཛའ། །དམན་ལ་བྱམས་པར་བྱེད་པ་ཡི། །ཀུན་དང་
མཐུན་པའི་ཡ་རབས་ཀྱི། །སྤྱོད་པ་ལྷུར་ལེན་བྱེད་པ་གཅེས།ར།གླུ་གར་རྒྱན་པོ་འགྱེད་པ་སོགས། །ཧ་ཅང་ཐལ་
བའི་རྩེད་མོ་ལ། །གཡེང་བ་དོན་ཆེན་ཉམས་པའི་རྒྱུ། །བག་མེད་སྤྱོད་པ་སྤོང་བ་གཅེས།༩།ཁྱད་པར་མྱོས་
བྱེད་འཐུང་བ་ནི། །དྲན་མེད་འགྱུར་བས་མི་ཁྱུ་ནས། །འབུད་ཅིང་ངན་འགྲོར་སྐྱུར་བྱེད་པས། །དུག་ཆུ་བཞིན་
དུ་སྤོང་བ་གཅེས།༡༠།རྟ་རྩལ་འཕོང་དང་གཏམ་སྨྲ་སོགས། །དཔའ་བོའི་ཡང་རྩལ་ཡོན་ཏན་ལ། །སྦྱོང་བ་ཕོ་
རབ་ལུགས་ཡིན་པས། །དེ་རྣམས་བརྩོན་པས་སྦྱོང་བ་གཅེས།༡༡།མདོར་ན་བསམ་སྦྱོར་བཟང་པོ་ཡི་པས།།
འཇིག་རྟེན་སྤྱོད་པ་ཚུལ་མཐུན་ལ། །བསླབ་ན་མཐོ་རིས་ཐར་པའི་རྒྱུར། །འགྱུར་བས་ཚུལ་བཞིན་སློབ་པ་



92ཞལ་གདམས་དང་མགུར་གླུ་གཅེས་བཏུས།
གཅེས།༡༢།འོན་ཀྱང་ཆོས་དང་མཇལ་དུས་འདིར། །འཇིག་རྟེན་ལུགས་ལས་ཁྱད་པར་དུ། །འཕགས་པའི་
ཉམས་ལེན་བྱ་དགོས་པས། །འདི་ལྟར་ཉམས་སུ་ལེན་པ་གཅེས།༡ ༣།བླ་མ་མཆོག་གསུམ་དམ་པ་ལ། །སྙིང་
ནས་རེ་ལྟོས་དཔུང་གཉེན་འཆའ། །སྐུ་གསུང་ཐུགས་རྟེན་བཞེངས་པ་དང་། །དེ་ལ་ཕྱག་མཆོད་བྱེད་པ་
གཅེས།༡༤ །རབ་ཏུ་བྱུང་བ་ཐམས་ཅད་ལ། །བརྙས་པར་མི་བྱ་དག་སྣང་དང་། །གུས་པས་བསྙེན་བཀུར་ཕན་
འདོགས་ཀྱི། །བྱ་བ་སྒྲུབ་ལ་བརྩོན་པ་གཅེས།༡༥།རྒྱུན་དུ་བླ་མ་དཀོན་མཆོག་ལ། །སྐྱབས་འགྲོ་བསྟོད་པ
གསོལ་འདེབས་དང༌། །གཟུངས་སྔགས་ཟབ་མོའི་བཟླསབརྗོད་སོགས། །ཁཏོན་བྱེད་ལ་བརྩོན་པ་གཅེས།༡༦།
བླ་མའི་རྣལ་འབྱོར་སྐྱབས་འགྲོ་དང༌། །ལམ་རིམ་ལྟ་བ་ཕྱག་ཆེན་གྱི། །དམིགས་རིམ་རྣམས་ལ་བསམ་པ་
དང༌། །སྒོམ་པ་ལྷུར་ལེན་བྱེད་པ་གཅེས།༡༧།འདི་ལྟར་བགྱིས་ན་གནས་སྐབས་དང་། །མཐར་ཐུག་དོན་ཆེན་
བདེ་བླག་ཏུ། །འགྲུབ་པར་དམ་པ་རྣམས་ཀྱིས་གསུངས། །དེ་ཕྱིར་ཚུལ་འདིར་འབད་ལ་གཅེས།།༡༨
ཚུལ་འདིར་འབད་ལ་བླ་མ་དང་། །ཡི་དམ་མཆོག་གསུམ་སྲུང་མ་ཡིས། །བྱིན་རླབས་དངོས་གྲུབ་
མཆོག་སྩོལ་ཞིང་། །གཅེས་པར་སྐྱོང་བའི་བཀྲ་ཤིས་ཤོག།
ཅེས་ལུགས་ཀྱི་བླང་དོར་གསལ་བར་བྱེད་པའི་བསླབ་བྱ་གཅེས་པ་བཅོ་བརྒྱད་པ་ཞེས་བྱ་བ་འདི་ནི་རིགས་རུས་ཕུན་སུམ་
ཚོགས་ཤིང་ཆོས་ལ་དད་འདུན་དང་བརྩོན་པ་ཆེ་བའི་དཔོན་པོ་ཧར་ཆིན་བྱམས་པ་བཀྲ་ཤིས་ཀུན་གྱིས་འདི་ལྟ་བུ་ཞིག་དགོས་ཞེས་བསྐུལ་
བའི་ངོར་འཇམ་དབྱངས་གོང་མ་བ་ཧྭང་ཏིའི་ལུང་གིས་ཀོན་ཏིང་ཕུའུ་ཤན་བཀང་ཚོ་ཏཱ་ཀོ་ཤི་མིང་གཞན་ལྕང་སྐྱ་ཧུ་ཐོག་ཐུ་ཞེས་འབོད་པའི་
བན་རྒན་ངག་དབང་བློ་བཟང་ཆོས་ལྡན་དཔལ་བཟང་པོས་བྱམས་ཆེན་ལྷ་ཁང་དུ་སྦྱར་བའོ།། །།



93ཞལ་གདམས་བསླབ་བྱའི་སྐབས།
༣ ༧
བསླབ་བྱ་མུ་ཐི་ལའི་འཁྲི་ཤིང་།
ཀུན་མཁྱེན་འཇམ་དབྱངས་བཞད་པའི་རྡོ་རྗེ། (༡༦༤༨-༡༧༢༡)
༄༅༅། །ན་མོ་གུ་རུ་མཉྫ་གྷོ་ཥཱ་ཡ། སྟོན་པ་མཉམ་མེད་ཤཱཀྱའི་རྒྱལ་པོ་དང་། །བྱམས་དང་འཇམ་དབྱངས་ཇོ་བོ་
ཡབ་སྲས་དང་། །རྒྱལ་བ་གཉིས་པ་རྒྱལ་བའི་དབང་པོ་སོགས། །བླ་མ་མཆོག་གསུམ་ལྷ་ཡིས་དུས་ཀུན་སྐྱོངས།།
དགེ་ལེགས་རྩ་བ་མཆོག་གསུམ་ངོ་བོ་དང་། །ཡོན་ཏན་བསྟན་གཞི་བསྟན་འགྲོའི་སྲོག་ཡིན་ཕྱིར།།
ཡོངས་རྫོགས་བཤེས་གཉེན་ཚུལ་བཞིན་བསྟེན་པ་དང་། །བླ་མའི་རྣལ་འབྱོར་འབྲལ་མེད་སྙིང་ལྟར་སྐྱོངས།།
དལ་འབྱོར་རྙེད་དཀའ་དོན་ཆེ་ཐོབ་དུས་འདིར། །ཁེ་ཆུང་ཉེན་ཆེ་ཆོས་བརྒྱད་མཐོ་སྙེགསསོགས། །ཚེ་འདིའི་
འདུན་མ་སྤངས་ཏེ་རང་གཞན་གྱི། །དམ་ཆོས་སྙིང་པོ་ཆིག་དྲིལ་བྱེད་དུས་ཡིན། །མི་དགེའི་འབྲས་བུ་ངན་སོང་
འཇིགས་བསམ་ལ། །དཀོན་མཆོག་ཡོན་ཏན་དྲན་པའི་སྐྱབས་འགྲོ་དང་། །ལས་འབྲས་བསླུ་བ་མེད་ཚུལ་ཡང་
ཡང་དུ། །ལེགས་བསམ་འདི་སྣང་ཆགས་ཞེན་གཅོད་པ་གཅེས། །ཚེ་འདིའི་སྣང་བ་ལོག་པར་མ་གྱུར་ཕྱིན།།
བྱ་བ་གང་བྱས་དགེ་བར་མི་འགྲོ་བས། །མཐོ་སྙེགས་མི་བྱ་འདི་ལ་ནན་ཏན་སྒོམས། །རིགས་དྲུག་བཟང་ངན་
མཐོ་དམན་གར་གནས་ཀྱང་། །བཙོན་ཁང་བཟང་ངན་མཐོ་དམན་ཇི་བཞིན་དུ། །ཡང་ཡང་བསམ་ལ་སྲིད་པ་རྒྱུ་
དང་བཅས། །བཟློག་ཐབས་བདེན་བཞིའི་ལམ་ལ་ཡང་ཡང་དྲིལ། །འཁོར་བའི་སྣང་ཚུལ་སྡུག་བསྔལ་མ་
ཤེས་པར། །རྣམ་དག་ངེས་འབྱུང་སྐྱེ་བ་མི་སྲིད་པས། །ཁམས་གསུམ་གར་སྐྱེས་བཤན་པའི་བཤའ་ལུག་
བཞིན། །ལས་ཉོན་གཉིས་ཀྱིས་ཡང་ཡང་འཆི་ཚུལ་བསམ། །ཚུལ་དེ་ཤེས་ཀྱང་འཆིང་བྱེད་ཀུན་འབྱུང་གི །རྩ་
བ་བདག་འཛིན་ཕྲ་མོ་མ་བཅོམ་པར། །ཐོས་བསམ་རློམ་པ་དཀའ་སྤྱད་ཚུལ་སོགས་ཀྱིས། །མི་གྲོལ་དེ་ཕྱིར་ཟབ་
ལམ་བདག་མེད་བཙལ། །ནམ་ཞིག་ཟབ་མོའི་ལྟ་དེ་རྙེད་པའི་ཚེ། །ཐག་ཁྲར་སྦྲུལ་བཞིན་ཕུང་པོ་བདག་མེད་
པར། །རྟོགས་པས་ད་ལྟའི་འདི་བཞིན་ཆོས་བརྒྱད་ཀྱིས། །མི་འཁྱེར་རྟག་ཏུ་ངུ་བཞིན་ཚོལ་བར་རིགས། །བདག་
མེད་རྟོགས་ཀྱང་བྱང་ཆུབ་སེམས་བྲལ་ན། །ཚོགས་གཉིས་རྒྱ་ཆེན་ཡུན་རིང་སྤྱད་བྱས་ཀྱང་། །ཞི་བའི་རྒུད་
ལས་མི་གྲོལ་རང་དོན་གྱི། །གཅེས་འཛིན་བཅད་ནས་གཞན་དོན་ཕན་ཡོན་བསམ། །འགྲོ་རྣམས་ཕ་མར་
གྱུར་དང་སྡུག་བསྔལ་ཚུལ། །རྨོངས་པས་བསྒྲིབས་དང་སྐྱོན་གྱིས་མནར་བའི་ཚུལ། །ཡང་ཡང་བསམས་ནས་
སྙིང་རྗེའི་རྩ་བ་ཚུགས། །སེམས་བསྐྱེད་ཅེས་པའི་མིང་ལ་མ་འཁྲུལ་བར། །དགེ་བ་གང་བྱས་ངེས་པར་གཞན་



94ཞལ་གདམས་དང་མགུར་གླུ་གཅེས་བཏུས།
དོན་དུ། །བྱེད་དམ་མི་བྱེད་རང་ལ་ལེགས་ལྟོས་ལ། །འགྲོ་མཐོང་ཙམ་གྱིས་སེམས་བསྐྱེད་དྲན་ནུས་མཛོད། །དེ་
ལྟའི་བདག་མེད་ལྟ་དང་བྱང་ཆུབ་སེམས། །མེད་པར་ལྷ་བསྒོམས་སྔགས་བཟླས་ཚུལ་ཁྲིམས་སོགས། །བདག་
འཛིན་བསྒོམས་པ་ལ་འགྲོ་མུ་སྟེགས་ཀྱིས། །བདག་འཛིན་ངང་ནས་ལྷ་བསྒོམས་སྔགས་སོགས་བཞིན། །མི་
གྲོལ་ལམ་འདི་གཉིས་ལ་ནན་ཏན་སྐྱེད། །སེམས་དེ་བསྐྱེད་ཀྱང་ཕྱིན་དྲུག་སྤྱོད་པ་ལ། །བསྒྲུབ་པ་མེད་ན་
སེམས་བཟང་ཙམ་ཡིན་པས། །ཕྱིན་དྲུག་སྤྱོད་དང་གཞན་དོན་བསྒྲུབ་པའི་ཆེད། །ཚོགས་བསགས་སྨོན་
ལམ་སྒོ་བརྒྱ་འབྱེད་པར་བྱ།།
སྣོད་རུང་ཐབས་མཆོག་འཇུག་སྒོ་དབང་ལ་ཞུགས། །དངོས་གྲུབ་རྩ་བ་དམ་ཚིག་སྡོམ་པ་འདི།།
བསྲུང་ན་རྒྱལ་བ་སྲས་བཅས་བྱིན་རློབས་ཤིང༌། །མཁའ་འགྲོས་བཀའ་བཞིན་སྒྲུབ་ཕྱིར་སྔགས་ལམ་མྱུར།།
ངེས་པར་སྙིགས་དུས་ཚེ་གཅིག་རྫོགས་སངས་རྒྱས། །སྟེར་བྱེད་རིམ་གཉིས་གོ་རིམ་གྲངས་ངེས་ལ། །ཆོག་
སྤྱིར་མ་འཇོག་ཡིད་ངོར་འཕྲོད་ངེས་ལ། །བསྒོམ་པའི་རྣལ་འབྱོར་ཨ་ཧོ་སྐལ་བ་བཟང་། །ལྷ་སྒོམ་ཙམ་མིན་
སྦྱང་གཞི་སྦྱོང་བྱེད་ཀྱི། །ངོ་འཕྲོད་བསྒོམས་པས་རྫོགས་རིམ་མྱུར་སྐྱེ་ཞིང་། །ང་རྒྱལ་བསྒོམས་པས་བགེགས་
ཟློག་ལྷས་བྱིན་རླབས། །གནད་གཉིས་ཚང་བའི་སྐུ་གསུམ་ལམ་ཁྱེར་སྒོམས། །གནད་བཞི་ལྡན་པའི་རྩ་རླུང་
ཐིག་ལེ་ལ། །གནད་བསྣུན་ལས་རླུང་བཅད་དེ་སྟོང་བཞིའི་མཐར། །ལྷ་སྐུར་འགྲུབ་པའི་སྣང་ཕྱོགས་སྟོང་
ཕྱོགས་ཀྱི། །མ་བཅོས་རྫོགས་རིམ་མཆོག་འདི་རྒྱལ་བས་བསྔགས། །ད་ལྟར་རྫོགས་རིམ་ཟབ་མོ་མ་ཐོབ་
ཀྱང་། །ཡིད་ངོར་སྐོར་དགུའི་བསྲེ་བ་ལེགས་སྦྱངས་པས། །འོད་གསལ་མ་བུ་འཕྲོད་པས་སྐྱེ་འཆིའི་འགང་།།
སྤྲུལ་བའི་གར་གྱིས་བདུད་བཞི་ངེས་བཅོམ་སྟེ། །སྐྱེ་བ་གསུམ་བཞི་སོགས་ལ་མངོན་འཚང་རྒྱ། །དེ་བས་
རིམ་གཉིས་ལུས་དང་སེམས་བཞིན་ཆོངས། །དེ་ལྟའི་ལམ་ལ་སྦྱོང་བའི་རྣལ་འབྱོར་པས། །ཉིན་མཚན་སོ་
སོའི་ཀུན་སྤྱོད་ཐུན་མཚམས་སོགས། །མདོ་དང་རྒྱུད་སྡེ་རང་རང་གཞུང་བཞིན་དུ། །ཚ་གྲང་ལྟར་མིན་ཟུང་
འབྲེལ་སྤྱོད་པ་གཅེས། །དེ་ལྟར་སྡོམ་པ་གསུམ་དང་རིམ་པ་གཉིས། །གདན་གཅིག་སྟེང་ནས་ཉམས་སུ་ལེན་
པའི་ཚུལ། །རྡོ་རྗེ་འཆང་ནས་ཇོ་བོ་ཡབ་སྲས་དང༌། །རྒྱལ་བ་གཉིས་པའི་ལུགས་ལ་དད་པ་དང་། །ཐུབ་
བསྟན་ཡོངས་སུ་རྫོགས་པར་འཛིན་འདོད་ཅིང་། །བློ་གྲོས་ཆེན་པོ་ཅན་རྣམས་དཔྱད་པར་འཚལ། །དེ་ལྟར་
བགྱིས་པའི་རྣམ་དཀར་བྱ་བ་དེས། །སྲིད་ཞིའི་རྒུད་པའི་མུན་ཚོགས་ཀུན་བསལ་ཏེ། །ཚོགས་གཉིས་ཡོངས་
སུ་རྫོགས་པའི་རྣམ་སད་འོད། །ལུས་ཅན་ཀུན་གྱིས་ཐོབ་པར་གྱུར་ཅིག་གུ །ཞེས་ཐེག་ཆེན་རིམ་གཉིས་དང་བཅས་
པའི་བསླབ་བྱ་མུ་ཐི་ལའི་འཁྲི་ཤིང་ཞེས་བྱ་བ་འདི་ནི་རང་གི་སློབ་མ་གཞུང་ལུགས་རབ་འབྱམས་སྨྲ་བ་ཚེ་བློས་བཏང་གི་སྒྲུབ་པའི་རྒྱལ་
མཚན་འཛིན་པའི་རྣལ་འབྱོར་པ་ལྷུན་གྲུབ་རྒྱ་མཚོས་ཞིང་ཁམས་ཀུན་ཁྱབ་ཀྱི་དྷུ་བེ་དང་བཅས་བསྐུལ་བའི་ངོར། ཤཱཀྱའི་དགེ་སློང་འཇམ་
དབྱངས་བཞད་པའི་རྡོ་རྗེས་སྦྱར་བ་འདིས་ཀྱང་སྐྱེ་དགུ་ཀུན་ལ་ཕན་ཐོགས་པར་གྱུར་ཅིག། །།



95ཞལ་གདམས་བསླབ་བྱའི་སྐབས།
༣༨
གསུང་སྙན་དབུ་མཛད་ལ་སྩལ་བའི་ཞལ་གདམས།
སྨིན་གླིང་ལོ་ཆེན་དྷ་རྨ་ཤྲཱི (༡༦༥༤ ཡ༡༧༡༨)
༄༅། །ཨོཾསྭསྟི་སི་དྡྷཾ། མཁྱེན་བརྩེ་ནུས་པའི་བདག་ཉིད་གཏེར་བདག་གླིང་། །བཀའ་དྲིན་འགྲན་ཟླ་མེད་
པ་དེར་བཏུད་ནས། །དད་པའི་པད་མཚོར་བདག་ཡིད་ངང་མོ་གང་། །རྣམ་པར་བརྩེན་ལས་སྙིང་གཏམ་
མགྲིན་རྔ་འཁྲོལ། །བྱ་དཀའ་ཆོད་ཆུང་འཇིག་རྟེན་པ་ཡི་ལས། །ཇི་ལྟར་སྒྲུབ་ཀྱང་བསླུ་བའི་ཆོས་ཅན་ཏེ།
འདི་དང་ཕྱི་མའི་སྲིད་པ་ཐམས་ཅད་དུ། །མི་བསླུ་ངེས་པ་དམ་ཆོས་ཁོ་ན་ཡིན། །དེ་སླད་གནས་སྐབས་མེད་
ཐབས་མེད་འདྲ་བའི། །འཇིག་རྟེན་བདེ་བ་ཆུང་འདིར་མ་ཆགས་ཤིང༌། །ལེ་ལོ་སྡིག་གྲོགས་དབང་དུ་མི་
གཏོང་བར། །རྟག་ཏུ་དམ་ཆོས་ལས་ལ་བརྩོན་པར་མཛོད། །དལ་འབྱོར་མི་ལུས་འདི་འདྲ་རྙེད་དཀའ་ཞིང་།།
འཇིག་སླ་འཇིག་རྟེན་ཕ་རོལ་སྐྱས་འདེགས་ཚེ། །གར་སྐྱེའི་རང་དབང་ཡོད་པའང་མ་ཡིན་པས། །ཕྱི་མ་གཏན་
གྱི་དོན་ཆེན་ད་ལྟ་སྒྲུབས། །བསླུ་མེད་སྐྱབས་མཆོག་སངས་རྒྱས་ཆོས་དགེ་འདུན། །སྟོན་པ་ལམ་དང་
གྲོགས་སུ་ལེགས་བསྟེན་ནས། །སྙིང་ནས་རེ་ལྟོས་བཅས་ཏེ་སྐྱབས་སུ་འགྲོ །འདི་ནི་ཆོས་རྣམས་ཀུན་གྱི་རྨང་
རྡོ་ལགས། །ཉེས་སྤྱོད་བསྲུང་བའི་བསླབ་པས་མ་བསྡམས་ན། །སྒོ་གསུམ་བག་མེད་སྤྱོད་པས་ངན་འགྲོ་
སྒྲུབ། །དེ་ཕྱིར་རང་གིས་ཇི་ལྟར་ཁས་བླངས་པའི། །ཚུལ་ཁྲིམས་བསླབ་པ་སྲོག་ལྟར་གཅེས་པར་བསྲུངས། །
སྒོམ་བློ་བགྱིད་ཀྱང་ཐོས་པའི་མིག་མེད་ན། །སྒྲུབ་ཚུལ་མི་ཤེས་ལམ་མཆོག་བརྡོག་སྣར་མཛད། །དེ་ཕྱིར་
ངོམས་པ་མེད་པར་ཐོས་པའི་དོན། །བསགས་ནས་བསམ་བྱུང་རིག་པས་རྟག་ཏུ་སྐྱོངས། །མང་དུ་ཐོས་ཀྱང་
ཉམས་སུ་མ་བླངས་ན། །མིག་ལྡན་འཕྱེ་བོས་འདོད་སར་ཇི་ལྟར་སླེབ། །དེ་ཕྱིར་སྒོམ་པའི་ཤེས་རབ་གྲུ་ཆེན་
ལ། །ཞོན་ནས་འཁོར་བའི་མཚོ་ལས་ཐར་བར་མཛོད། །ཡང་དག་ལྟ་བའི་གདེངས་ཀྱིས་མ་ཟིན་ན། །སྒོམ་
སྒྲུབ་གང་བགྱིས་འདུས་བྱས་དགེ་བ་ཙམ། །དེ་ཕྱིར་འཁོར་འདས་ཆོས་ཀུན་རིག་པའི་གཤིས། །བརྗོད་བྲལ་
གདོད་མའི་དབྱིངས་སུ་ལ་ཟློ་འཚལ། །ལྟ་བའི་གོ་ཡུལ་བཟང་རུང་མ་བསྒོམ་ན། །ལམ་རྒྱུས་མཁས་ཀྱང་མ་
ཕྱིན་ག་ལ་སླེབ། །དེ་ཕྱིར་བསྐྱེད་རྫོགས་ཟུང་འཇུག་ཉམས་ལེན་གྱིས། །སྐྱེ་འཆི་བར་དོ་གསུམ་གྱི་འཁྲུལ་
སྣང་སྦྱོངས། །ཤན་འབྱེད་སྤྱོད་པར་བསླབ་དུས་འཁོར་བའི་ཆོས། །མེད་སྣང་སྒྱུ་འདྲར་གོ་ཡང་མ་རྟོགས་
པར། །དཀར་ནག་ལས་ཀྱི་འབྲས་བུ་མི་བསླུ་བས། །སྡིག་སྤོང་དགེ་སྒྲུབ་ལག་ལེན་མཁས་པར་མཛོད། །
ཡོན་ཏན་བསམས་ལ་དེ་རྒྱུ་སྒྲུབ་ལ་འབུངས། །ཡིད་བཞིན་ནོར་བུ་ལོན་ཀྱང་མ་མཆོད་ན། །དེ་ལས་འདོད་



96ཞལ་གདམས་དང་མགུར་གླུ་གཅེས་བཏུས་
པའི་འབྲས་བུ་ཅི་མི་འབྱུང༌། །དེ་ཕྱིར་སྐྱབས་མཆོག་བླ་མ་དམ་པ་ལ། །ཁ་ཞེ་མེད་པའི་མོས་གུས་ཞབས་ཏོག་
སྒྲུབས། །རང་བློ་རང་གིས་འཆུན་པར་མ་གྱུར་ན། །གང་དུ་སྡད་ཀྱང་དམ་ཆོས་མི་འགྲུབ་པས། །དགེ་འདུན་
ཚོགས་སམ་དབེན་པར་འདུག་ཀྱང་རུང་། །སྲིད་པའི་བདེ་འབྱོར་འདོད་པའི་རྩ་བ་ཆོད། །འཁོར་བའི་དཔོན་
ལ་རེ་ལྟོས་མི་འཆའ་ཞིང་། །ལོངས་སྤྱོད་འབྱོར་གྲོགས་རྨི་ལམ་ལྟར་ཤེས་པས། །སུ་དང་འགྲོགས་ཀྱང་མི་
མཛའ་མི་འཁོན་པར། །རྟག་ཏུ་དབུ་མའི་སྤྱོད་པས་འཚོ་བར་མཛོད། །དབང་ཡོད་དུས་ཀྱང་དགྲ་འདུལ་
གཉེན་སྐྱོང་བ། །ཆོས་པ་ལྟ་ཅི་སྐྱེ་བོ་དྲྭ་མའང་མིན། །དེ་ཕྱིར་འགྲས་འདྲིས་བར་མའི་གྲོགས་ཀུན་ལ། །གང་
ཕན་སྒྲུབ་པ་རབ་ཏུ་བྱུང་བའི་ལས། །གནས་སྐབས་བྱ་བྱེད་གང་ལའང་མཛངས་པའི་བློས། །ལེགས་པར་
བརྟགས་ནས་འཇུག་པ་མཁས་པའི་ལུགས། །མ་བརྟགས་གྱ་ཚོམ་ཞུགས་ན་དམ་ཆོས་ཅི། །འཇིག་རྟེན་ཕུན་
ཚོགས་ཕྲ་མོའང་འགྲུབ་མི་འགྱུར། །ལོ་རེའི་བརྒྱགས་ཕྱེའི་ཆེད་དུ་ཞིང་པ་རྣམས། །སྐྱོ་དུབ་མེད་པར་སོ་ནམ་
ལ་བརྩོན་ལ། །ནམ་ཞག་གཏན་གྱི་འདུན་མ་དམ་པའི་ཆོས། །དཀའ་བར་བསམས་ནས་མི་སྒྲུབ་བླུན་པོ་
ཡིན། །བྲེ་གང་བྲེ་དོའི་ཚོང་ལ་རྒྱལ་ཕམ་གྱི། །རྩིས་གདབ་བྱེད་ན་གཏན་འདུན་ཆོས་ཀྱི་ནོར། །བཤེས་གཉེན་
དམ་པའི་ཚོང་དཔོན་ལ་བརྟེན་ནས། །དད་བརྩོན་རིན་གྱིས་མི་ཉོ་སྨྱོན་པ་ཅི། །དང་པོར་ཁྱིམ་སྤངས་རབ་ཏུ་
བྱུང་ན་ཡང་། །དགྲ་གཉེན་ཕྱོགས་ལ་ཆགས་སྡང་གིས་འཚོ་བ། །ཁྱིམ་ཆུང་སྤངས་པའི་ཁྱིམ་ཆེན་འཛིན་པ་
ཞེས། །སྟོན་པ་ཐམས་ཅད་གཟིགས་དེས་སྨད་པར་མཛད། །དེ་ཕྱིར་མགོ་རེག་ངུར་སྨྲིག་གོས་ཙམ་གྱིས།།
རབ་ཏུ་བྱུང་བའི་གྲངས་སུ་མི་འགྲོ་བས། །འཁོར་བ་དུག་ཅན་མཚོ་ལས་ལུས་ཅན་རྣམས། །བསྒྲལ་ཕྱིར་ཐོས་
བསམ་སྒོམ་ལ་འབད་པར་མཛོད། །མདོར་ན་དགེ་བའི་བཤེས་ལ་རབ་དད་ཅིང་། །གྲོགས་ལ་དག་སྣང་
འགྲོ་ཀུན་ཕ་མར་བལྟ། །སྒོ་གསུམ་ཅི་བྱེད་ཆོས་དག་མི་འགལ་བས། །རང་གཞན་དོན་གཉིས་སྒྲུབ་ལ་
བརྩོན་པར་མཛོད།།
དེ་ལྟར་དམ་ཆོས་སྒྲུབ་ལ་གཅེས་པའི་གཏམ། །ཉུང་གསལ་འདི་འདྲ་དྷརྨ་ཤྲཱི་ཡིས། །དོན་གཉེར་
འགྱུར་མེད་མཆོག་གྲུབ་བཟང་པོར་གདམས། །ཉིན་རེ་བཞིན་ཡང་འདིར་གཟིགས་ལག་ཏུ་ལོངས།། དགེ་
དེས་བསྐུལ་བ་པོ་ཡིས་ཐོག་དྲངས་ནས། །བདག་དང་མཐའ་ཡས་མ་གྱུར་འགྲོ་བ་ཀུན། །དམ་ཆོས་ཚུལ་
བཞིན་སྤྱོད་པས་སྒྲིབ་གཉིས་ལས། །རྣམ་གྲོལ་བླ་མེད་བྱང་ཆུབ་མྱུར་ཐོབ་ཤོག །ཤུབྷམས།། །།



97
ཞལ་གདམས་བསླབ་བྱའི་སྐབས།
༣༩
རང་གི་སློབ་མས་བསྐུལ་ངོར་གང་དྲན་དུ་སྨྲས་པའི་བསླབ་བྱ།
ཀཿཐོག་རིག་འཛིན་ཚེ་དབང་ནོར་བུ། (༡༦༩༧-༡༧༥༥)
༄༅། །སྙན་གསོན་དང་སྒྲུབ་ཆེན་དད་པ་ཅན། །ཚེ་འདི་ཕྱིར་ཕན་པའི་ཞལ་གདམས་ཤིག །དགོས་ཡང་
ཡང་གསུང་ངོ་མ་ལྕོགས་ཙམ། །ཚིག་གླུ་ལས་དྲངས་ཏེ་སྨྲ་ཡི་གསོན།།
ལུ ས་དལ་འབྱོར་འདི་འདྲ་རྟག་རྙེད་དཀའ། །དེ་མི་རྟག་ཡུ ད་ཙམ་རྨི་ལམ་འདྲ། །ཕྱིས་སྡུག་
བསྔལ་རྒྱ་མཚོའི་ཐར་དུས་མེད། །བདེ་འདོད་ན་ད་ལྟ་ཆོས་བསྒྲུབ་བརྩོན། །ཆོས་ཡང་དག་སྙིང་པོ་བྱེད་པ་
ལ། །ཚེ་འདི་སྣང་ཞེན་པ་ལོག་པ་དགོས། །བསྟོད་སྙན་གྲགས་བདེ་སྐྱིད་བློས་ཐོང་དགོས། །སྐྱབས་བླ་མ་
མཚན་ཉིད་ཚང་ངེས་འཚོལ། །ལམ་གནད་འགག་ཆེ་ཤོས་འདི་ཡིན་པས། །དེ་མ་ནོར་འཁྲུལ་མེད་རྙེད་པ་
གཅེས། །དེ་རྙེད་ནས་ལོག་ལྟ་མཉམ་གྲོགས་དང༌། །གསུངས་བཅག་དང་སོམ་ཉི་སྨོས་ཅི་དགོས། །མཐར་
ཀུ་རེ་བྲེ་མོ་ཙམ་ཡང་སྤངས། །དཔེ་བག་གསར་ཁྱོ་ཁྱིམ་ཞུགས་པ་བཞིན། །སེམས་ཡེངས་མེད་བག་ཡོད་བླ་
མ་བསྟེན། །ཡིད་གུས་པ་དམ་ཚིག་སྲོག་ལྟར་བསྲུང་། །ལས་རྒྱུ་འབྲས་ཡིད་ཆེས་ངང་དུ་ལོངས། །ཆོས་
བསྒྲུབ་ལ་ལེ་ལོ་ཕྱི་བཤོལ་སྤང་། །སྐྱབས་ཕུར་ཚུགས་བླ་མ་དཀོན་མཆོག་བཟུང་། །མཁའ་མཉམ་འགྲོར་
སེམས་བསྐྱེད་སྙིང་ལ་ཕུར། །སྒྲིབ་སྦྱངས་ཤིང་ཚོགས་བསགས་ལས་ལ་འབད། །དུས་ཀུན་ཏུ་བླ་མ་སྤྱི་བོར་
བསྒོམ། །ལམ་དབང་བཞི་ཏིང་འཛིན་ཐུན་དྲུག་བླངས། །ཚེ་འདི་ལ་གྲོལ་བློའི་བརྩོན་འགྲུས་བྲབས། །དལ་
ལོང་མེད་མི་རྟག་འཆི་བ་བསྒོམ། །བློ་ཁྱོད་ཤེས་བླ་མར་ལིངས་ཀྱིས་འབོག །འདི་ཆོས་ཀུན་གནད་ཏིག་རྩ་
བ་སྟེ། །མེད་ཐབས་མེད་རྟག་ཏུ་ཡིད་ལ་བཟུང་། །ཆོས་སྨིན་བྱེད་དབང་བཞི་ཚང་ཞུས་ལ། །དེ་སོ་སོའི་དམ་
ཚིག་གཞུང་བཞིན་བསྲུང་། །ལམ་གྲོལ་བྱེད་བསྐྱེད་རྫོགས་རྩ་རླུང་ཡང་། །ལྷ་བསྐྱེད་རིམ་མངོན་བྱང་ལྔ་དང་
ནི། །ཏིང་འཛིན་གསུམ་སྐད་ཅིག་ཐོལ་སྐྱེས་སོགས། །རང་ཡིད་ལ་གང་བདེར་གཞུང་བཞིན་བསྒོམ། །དུས་
གྲངས་རྟགས་བསྙེན་པ་ཚད་ལྡན་སྐྱོལ། །སྒྲུབ་ལས་སྦྱོར་ནུས་པ་ལྡན་པར་མཛོད། །དོན་རྫོགས་རིམ་སྒོམ་
ཡང་ཁ་འབྱམས་དང་། །ཡིད་ཡུལ་དང་བློས་བྱས་བཅས་བཅོས་སོགས། །སྒོམ་ཡེངས་དང་རེ་དོགས་གཏན་
ནས་སྤངས། །སེམས་མ་བཅོས་གཉུག་མའི་ངང་དུ་གློད། །རྒྱས་བཏབ་དང་དགག་སྒྲུབ་སྤང་བླངས་དང་།།
བསྒོམ་གང་བགྲོད་ལྟོས་གཞི་ཉིད་ཀྱང་གྲོལ། །སྒོམ་ཡིན་མིན་ཐེ་ཚོམ་དགའ་སྡུག་སོགས། །སེམས་གཟུང་
འཛིན་དང་བྲལ་ལྷུག་པར་ཞོག །བསྒོམ་བཞག་ཐབས་གནད་ལ་མཁས་པ་ན། །ལམ་གེགས་དང་གོལ་པ་



98ཞལ་གདམས་དང་མགུར་གླུ་གཅེས་བཏུས།
ཤིན་ཏུ་ཉུང་། །ལར་བླ་མ་ཉམས་མྱོང་ལྡན་ཕྲད་གཅེས། །དཔེ་ཚིག་སྐམ་རྗེས་སུ་མི་འབྲངས་གཅེས། །ཆོས་
ཉམས་ལེན་གནད་དུ་འཁེལ་བ་གཅེས། །སེམས་རུས་གཏིང་བརྡར་ཤ་ཆོད་པ་གཅེས། །རྐྱེན་གང་ཤར་ལམ་
དུ་ཁྱེར་བ་གཅེས། །སྤང་བླངས་ཀུན་འབུར་འཇོམས་ནུས་པ་གཅེས། །གནས་འགྱུ་བ་མདོར་ལེན་མི་འཚལ་
གྱིས། །ཀུན་རང་སེམས་ཆོས་སྐུའི་རོལ་རྩལ་ཡིན། །ད་མ་བཅོས་རང་བབ་རིང་དུ་ཞོག །འཁྲུལ་རྟོག་དབང་
མ་ཤོར་གཅེར་གྱི་ལྟོས། །དོན་ཐ་མལ་ཤེས་པ་གཟོ་བྲལ་འདི། །རང་རང་ངོ་ཤེས་པས་གྲོལ་བ་ལགས། །ཉམས་
རྟོགས་པ་གོ་རིམ་རྣལ་འབྱོར་བཞི། །གནས་འགྱུ་བ་དབྱེར་མེད་རྩེ་གཅིག་དང༌། །ཡུལ་གཉིས་འཛིན་བློ་བྱས་
སྤྲོས་དང་བྲལ། །གཉིས་ཆོས་ཀུན་དབྱེར་མེད་རོ་གཅིག་འདྲེས། །ཆོས་ཀུན་ཟད་སྒོམ་མེད་རྣལ་འབྱོར་
གྲགས། །འདི་རྫོགས་པ་ཆེན་པོས་ཁྲེག་ཆོད་རྟགས། །གཞན་ཞི་སྤྱོད་དབུ་ཕྱག་ཞེས་ཀྱང་ཟེར། །ཀུན་རང་
རིག་གཅིག་པོའི་མིང་ཡིན་ལ། །དེ་སྐྱོངས་ཐབས་ཡེངས་མེད་དྲན་པ་གཅེས། །མདོར་དྲིལ་ན་དུས་དང་རྣམ་
པ་ཀུན། །རྗེ་བླ་མའི་ཐུགས་དང་རང་སེམས་བསྲེས། །སེམས་མ་བཅོས་རང་ངོ་རང་གིས་ལྟོས། །ལས་སྤང་
བླངས་དམ་ཚིག་ཉམས་མེད་མཛོད། །མཐར་སྒོམ་མེད་སྒོམ་བྱ་རང་སར་ཡལ། །མཉམ་རྗེས་གཉིས་མེད་
འདྲེས་པར་བརྩོན་འཚལ་ལགས། །ལམ་ཐོད་བརྒལ་ཡང་ཟབ་དེ་ཡི་གྲོགས། །དུས་ཀུན་ཏུ་དབྱིངས་རིག་
གཅུན་གཟིར་འཚལ། །ཐབས་རྩ་རླུང་ཐིག་ལེ་སྐད་པ་ཡང་། །དོན་དབུ་མའི་རྩ་མདུད་གྲོལ་ཐབས་དེ། །དེ་
ཞུ་བདེ་ཉམས་སུ་བླང་བ་ཉིད། །རྟེན་སྲོག་སྩོལ་སྦྱོར་བཞིའི་དབང་དུ་བསྡུས། །རྩ་གསུམ་འདུས་སྒྲ་གཅན་
ཁ་རུ་བཟའ། །མེ་ཨ་མདངས་ཞུས་པས་དཔའ་བོ་བཞུ། །ལམ་དཀྱིལ་འཁོར་བཞི་རུ་བརྟུལ་བྱས་ཏེ། །བདེ་
དྲོད་སྦྱོར་སྟོང་ཉིད་རང་ཞལ་བལྟ། །མཐར་བཟློག་ཁྱབ་རྗེས་ཤེས་གནད་དུ་བསྣུན། །འདི་ཁྱད་ཆེ་ཉེན་ཆུང་
ཐབས་ལམ་ཡིན། །དེ་ལས་གཞན་ལུས་ཐབས་ནུས་རྩལ་སོགས། །རྐྱེན་རིགས་ལྡན་བརྟགས་ཤིང་འགུགས་
སྒྲིབ་ནས། །ལམ་མཉམ་པ་གསུམ་པོ་སྔོན་འགྲོ་བས། །གནས་སྐྱོན་བཞི་གསལ་ནས་མཁའ་བཞི་སྦྱངས།།
ཕྱི་བོ་ལ་ཀ་ཀོ་ལ་སྦྱོར་ཞིང་། །ནང་མུ་ཁ་སྒྲ་གཅན་བུ་གར་སྦྱོར། །གསང་ཉི་ཟླ་ཨེ་ཀློང་གཅིག་ཏུ་སྦྱོར། །དོན་
ཨ་ཧམ་སྐྱེ་མེད་མཁའ་ལ་སྦྱོར། །ཁམས་སྲོག་གི་དབྱུག་གུར་ཡོངས་སུ་ཁེངས། །གནས་བརྟན་གཡོའི་མདུད་
པ་ཡོངས་སུ་བཀྲལ། །རླུང་ཁྱབ་རྒྱུ་བདུད་རྩིའི་རྒྱུ་བར་ཐིམ། །ཀུན་དྭངས་མའི་སྙིང་པོ་བཅུད་དུ་སྨིན། །འདི་
རྡོ་རྗེ་ཐེག་ལམ་རྨད་བྱུང་ཡང་། །ཁོ་ཉེན་ཆེ་དུག་སྦྲུལ་ནོར་བུ་འདྲ། །གནད་འདི་ལ་ཤིན་ཏུ་ཐབས་མཁས་
གཅེས། །འོན་དེང་སང་ཚུལ་ལྡན་ཉིན་སྐར་ཙམ། །ཁོང་ལ་ལས་ཐབས་ལམ་ཡིན་ནོ་སྐད། །ཁྲོམ་ཀུན་རྒྱུ་
བུད་མེད་མཐོང་ཞོན་བྱེད། །སེམས་ཆགས་སྲེད་སྔར་བས་ཇེ་ཆེར་སོང་། །སྤྱོད་འདི་འདྲ་དིང་སང་མང་ཙམ་
མཐོང་། །དོན་ཉམས་ལེན་གནད་དུ་འཁེལ་བ་ན། །ཡུལ་སྣང་བ་ཀུན་ཀྱང་བདེ་བར་འཆར། །སེམས་ཆགས་



99ཞལ་གདམས་བསླབ་བྱའི་སྐབས།
ཞེན་འཛིན་རྟོག་རང་གྲོལ་ཤར། །དེ་ཐབས་ལམ་གནད་དུ་སོང་རྟགས་ཡིན། །ལར་ལྟ་བའི་གདེང་ཚད་
གཅིག་མེད་ན། །ལས་ཕལ་ཆེར་འཇིག་རྟེན་ལམ་དུ་འགྲོ །གནད་མན་ངག་རྒྱུད་ལ་མ་འཁེལ་ན། །ཐབས་
ཕལ་ཆེར་འཁོར་བའི་རྒྱུ་རུ་འགྱུར། །ལར་ཆེད་དུ་མི་སྤང་མི་སྒྲུབ་པར། །གང་བྱུང་བ་ལམ་འཁྱེར་གནད་དུ་
ཆེ། །ཀུན་ཞེན་བྲལ་སྒྱུ་མའི་ངང་དུ་སྦྱོང་། །འདི་ཉམས་ལེན་གནད་ཡིན་ཐུགས་ལ་ཞོག །ལར་ལུས་ངག་ཡིད་
གསུམ་བག་ཡོད་དང་། །ཕྱི་གདུལ་བྱའི་དང་བ་འདྲེན་པ་དང་། །ནང་དད་ལྡན་དཀོར་ཟས་འཇུ་བ་དང༌།།
གསང་བསྟན་པའི་མིག་རྒྱན་ཕན་ཐབས་གསུམ། །དུས་ཀུན་ཏུ་མཛད་འཚལ་ཐུགས་ལ་བཟུང་། །གནད་ཞལ་
གདམས་མདོར་བསྡུས་སྨྲས་ཟིན་གྱིས། །ཐུགས་གཏིང་ལ་ལྷན་ནེར་སྤྱོད་འཚལ་ལོ།།
ཞེས་པ་མང་ཡུལ་གུང་ཐང་རྒྱལ་ཁབ་ཁྱུང་རྫོང་དཀར་པོའི་ཤར་ཕྱོགས་ཟ་འོག་ཞེས། རྗེ་མི་ལ་རས་པ་དང་རས་ཆུང་པ་ཐོག་
མར་མཇལ་བའི་གནས་མཆོག་དེར་མདོ་ཁམས་ཀཐོག་པ་ཚེ་དབང་ནོར་བུས་རང་གི་སློབ་མ་སྐྱིད་གྲོང་གནས་ནུབ་ཨོ་རྒྱན་གྱི་སྒྲུབ་བ་པ་
ཀུན་བཟང་ཆོས་དབྱིངས་དཔལ་འབར་གྱིས་བསྐུལ་ངོར་མེ་ལུག་སྨིན་དྲུག་ཟླ་བའི་ཚེས་བཅོ་བརྒྱད་ཀྱི་སྔ་ཆར་གང་དྲན་སྨྲས་པའོ།། །།



100ཞལ་གདམས་དང་མགུར་གླུ་གཅེས་བཏུས།
གཏན་བདེའི་བླང་དོར་བསླབ་བྱ།
སི་ཏུ་ཆོས་ཀྱི་འབྱུང་གནས། (༡༦༩༩—༡༧༧༤)
༄༅། །འགྲོ་བ་ཀུན་ལ་དོན་བཞིན་བསླབ་པའི་གནས། །སྟོན་མཛད་ཤཱཀྱའི་དབང་པོ་ལ་བཏུད་ནས། །འདི་
དང་གཏན་དུ་བདེ་ནས་བདེར་འགྲོ་བའི། །བླང་དང་དོར་བྱ་འགའ་ཞིག་སྨྲ་ཡི་ཉོན།།
དེ་ལ་འདི་དང་གཏན་གྱི་དོན་གང་ཡང་། །བསྒྲུབ་པའི་ཐོག་མར་རང་སེམས་གདུལ་བྱ་སྟེ། །སེམས་
ཀྱི་ཀུན་སློང་རྒྱལ་པོའི་བཀའ་བཞིན་དུ། །ལུས་ངག་བྲན་གཡོག་དག་གིས་བསྒྲུབ་པའི་ཕྱིར། །དགྲ་གཉེན་
ཕན་གནོད་བདེ་སྡུག་ལ་སོགས་པ། །རང་གི་རྣམ་རྟོག་དབང་གིས་ཐ་དད་དུ། །བཟུང་བ་ཡིན་གྱི་དོན་ལ་
བདེན་པ་མེད། །སེམས་ཀྱིས་ཐམས་ཅད་ལེགས་པའི་ཕྱོགས་བསྒྱུར་ན། །སྡུག་བསྔལ་རྣམས་ཀྱང་བདེ་བར་
ཚོར་བ་ཡིན། །དེང་སང་ཐུབ་བསྟན་ཉི་མ་ནུབ་རི་རུ། །གཞོལ་ཞིང་མི་རྣམས་སྡིག་པའི་ལས་ལ་བརྩོན། །ཇི་
ལྟར་དཔྱད་ཀྱང་སྡིག་པ་འཕེལ་དུས་འདིར། །བག་ཡོད་དྲན་ཤེས་ཉིད་ཀྱི་དུས་ལ་བབ། །ཚེ་ཡི་འདུ་བྱེད་རླུང་
ནང་མར་མེ་ལྟར། །ཡུད་ཙམ་འདུག་པའི་ངེས་པ་མ་མཆིས་ཤིང་། །འཇིག་རྟེན་ཕ་རོལ་ཉིད་དུ་འགྲོ་བའི་དུས།།
རྗེས་འབྲང་དགེ་སྡིག་གཉིས་ལས་གཞན་མེད་ཕྱིར། །སྡིག་པ་ཆུང་ངུ་ཉིད་ནས་སྤང་བྱ་ཞིང་། །དགེ་བ་ཆུང་ངུ་
ཉིད་ནས་བསག་པར་བྱ། །བརྩེ་བའི་གཉེན་འདུན་ཕན་པའི་གྲོགས་བཤེས་དང༌། །ནོར་རྫས་སོགས་ལ་
སེམས་ཤིང་གྲོས་འདྲི་ན། །སྡིག་པ་འཕེལ་བའི་གདམས་ངག་དེས་སྟོན་པས། །རང་སེམས་དཔང་དུ་ཚུགས་
ལ་རང་ཐག་ཆོད། །འཁོར་བ་ཐོག་མ་མེད་ནས་ད་ལྟའི་བར། །ངན་འགྲོ་ཁོ་ནའི་ལུས་ངན་བླངས་གྱུར་པའི།།
ཤ་རུས་བསགས་ན་རི་རབ་ཆར་མི་ཕོད། །དེ་ཙམ་ཞིག་ལ་འཇིག་རྟེན་བསྒྲུབས་བསྒྲུབས་ཀྱང་། །རང་གིས་
རང་ཉིད་ཕུང་བ་མ་གཏོགས་པ། །གཏན་བདེའི་ས་བོན་ཅུང་ཟད་བཏབ་འདུག་གམ། །དེས་ན་ད་ལྟ་སྨྲ་ཤེས་
དོན་གོ་ཞིང་། །རང་དབང་རང་ལ་ཡོད་པའི་དུས་ཚོད་འདིར། །གནོད་བྱེད་ཚེ་འདིའི་བྱ་བ་རྒྱབ་བསྐྱུར་ནས།།
བརྩོན་པས་ལྷ་ཆོས་བསྒྲུབ་པར་མ་བྱས་ན། །ནམ་ཞིག་དམྱལ་བ་ཡི་དྭགས་དུད་འགྲོ་སོགས། །སྡུག་བསྔལ་
དབང་གྱུར་མི་ཁོམ་རྨོངས་པའི་ཚེ། །ཅི་ཞིག་དྲན་ཞིང་ཅི་ཞིག་བགྱིད་པར་འགྱུར། །ལྷ་ཆོས་དེ་ཡང་རྣམ་པ་དུ་
མ་ནས། །བགྱིར་ཡོད་གཅིག་ལ་ཐུག་པ་མ་ཡིན་ཏེ། །ནོར་རྫས་སྟོབས་འབྱོར་ལོངས་སྤྱོད་ལ་སོགས་པར།།
ཆགས་ན་རང་ཕུང་མི་ཁའི་གཡབ་མོ་བྱེད། །དགོས་དུས་མི་ཕན་གཞན་གྱིས་སྤྱོད་འགྱུར་བས། །དེ་ལ་མཆོད་
སྦྱིན་སྒོ་ནས་སྙིང་པོ་ལོངས། །ཡིད་ཀྱི་སྐྱེས་བུ་འདོད་ཡོན་བསླུ་བྲིད་ཀྱིས། །མི་ཚོར་བཞིན་དུ་དམྱལ་བར་



ཞལ་གདམས་བསླབ་བྱའི་སྐབས།101
འཁྲིད་འགྱུར་བས། །སྒོ་གསུམ་དོན་མེད་རྗེས་སུ་མི་ཤོར་བའི། །རང་གིས་རང་ལ་ནང་ཁྲིམས་དྲག་པོ་སྡོམས།།
ཆགས་སྡང་ཕྲག་དོག་གཤེ་སྐུར་ལ་སོགས་པ། །སྙིགས་མའི་རྣམ་འགྱུར་དྲག་པོ་མཐའ་དག་ལ། །རང་སེམས་
ཇི་མི་སྙམ་པའི་སྲན་བཙུགས་ནས། །སྔོན་གྱི་ལས་ངན་འཛད་པའི་ཐབས་དྲན་བྱ། །མདོར་ན་དགེ་བའི་བྱ་
བ་ཅི་བྱེད་ཀྱང་། །སང་བྱ་གནངས་བྱ་ལོང་ཡོད་སྙམ་པ་ན། །འཆི་བདག་གཤིན་རྗེས་ལོང་མེད་བྱེད་ངེས་
པས། །ཡང་ནས་ཡང་དུ་བརྩོན་འགྲུས་སྐུལ་ལྕག་གིས། །རང་རེ་ཁ་བ་ཅན་པའི་ལྷ་སྐལ་དང་། །ཆོས་སྐལ་
འཆུག་མེད་སྤྱན་རས་གཟིགས་ཡིན་ཞིང་། །བསྒྲུབས་ན་འགྲུབ་ངེས་གཏན་དུ་མི་བསླུ་བར། །བར་མེད་
ཤུགས་དྲག་གསོལ་བ་གདབ་བྱ་ཞིང་། །སྣང་གྲགས་རིགས་གསུམ་སྤྱན་རས་གཟིགས་དབང་གི །སྐུ་གསུང་
ཐུགས་སུ་མཉམ་པར་འཇོག་བཞིན་དུ། །ཡིག་དྲུག་ཆུ་བོའི་རྒྱུན་ལྟར་འདྲེན་པ་དང་། །བར་མཚམས་རྣམས་
སུ་དེ་དག་ལ་སོགས་པའི། །དགེ་བ་དུས་གསུམ་བསགས་ཡོད་ཇི་སྙེད་པ། །རང་གི་མ་གྱུར་འགྲོ་བ་འདི་དག་
ཀུན། །བླ་མེད་བྱང་ཆུབ་འཐོབ་པར་བྱ་བའི་ཕྱིར། །སྙིང་རྗེ་བྱང་ཆུབ་སེམས་ཀྱིས་བསྔོ་བྱ་ཞིང་། །བདག་
གཞན་དགྲ་གཉེན་བར་མ་ཐམས་ཅད་ཀུན། །བདེ་ཆེན་ཞིང་དུ་སྐྱེ་བའི་སྨོན་ལམ་འདེབས། །དེ་ལྟར་ལྕོགས་
ཚོད་ཙམ་གྱི་སྤྱོད་ལམ་འདི། །སྤྱད་ན་ངེས་པར་དོན་ཆེན་འགྲུབ་འགྱུར་བས། །གཏན་བདེའི་གོ་འཕང་ཡིད་
ལ་མནག་པ་ཡིས། །བཏང་སྙོམས་མེད་པར་མྱུར་དུ་འགྲུབ་པར་མཛོད། །ཅེས་སི་ཏུ་བསྟན་པའི་ཉིན་བྱེད་ཀྱིས་དཔོན་
མོ་ཚེ་དབང་མཚོའི་བཞེད་ངོར་བྲིས་པ་མངྒ་ལཾ།། །།



102
ཞལ་གདམས་དང་མགུར་གླུ་གཅེས་བཏུས།
༤༡
ལྟ་སྒོམ་སྤྱོད་པའི་ཞལ་གདམས།
༧རྒྱལ་བ་བསྐལ་བཟང་རྒྱ་མཚོ། (༡༧༠༨-༡༧༥ ༧)
༄༅། །ཨོཾ་སྭ་སྟི། གདོད་ནས་དག་པའི་སེམས་ཀྱི་ངོ་བོ་ཉིད། །རྗེན་པར་སྟོན་མཛད་དྲིན་ཅན་བླ་མ་དང་།།
དབྱེར་མེད་འཇམ་དཔལ་རྡོ་རྗེ་ཙོང་ཁ་པ། །བླ་མ་ལྷག་པའི་ལྷ་ཡི་ཞབས་ལ་འདུད། །གཉིད་ཀྱིས་མྱོས་པའི་
ཤེས་ངོར་རྨི་ལམ་ཡུལ། །སྒྱུ་མས་བསླུས་པའི་རྟ་དང་གླང་པོ་སོགས། །སྣང་བ་ཙམ་ལས་གཞི་དེར་དོན་གྱི་
ཆོས། །གང་ཡང་མེད་པར་བློ་ཡིས་བཏགས་པ་ཙམ། །དེ་བཞིན་བདག་གཞན་འཁོར་བ་མྱང་འདས་སོགས།།
ཆོས་ཀུན་བློ་དང་མིང་གི་ཐ་སྙད་ཀྱིས། །བཏགས་པ་ཙམ་ལས་གདགས་གཞི་རྣམས་ཀྱི་སྟེང་། །རང་གིས་ཡོད་
པ་རྡུལ་ཙམ་མ་མཆིས་སོ། །དེ་ལྟ་ན་ཡང་མ་རིག་གཉིད་འཐུག་གིས། །སྦགས་པའི་སོ་སོ་སྐྱེ་བོའི་ཚོགས་
ངོར། །གང་སྣང་གཞི་དེར་དོན་གྱིས་གྲུབ་པ་ཞིག །འཆར་ཚུལ་རང་རེའི་བློ་ངན་འདི་ལ་ལྟོས། །དེ་ལྟར་འཁྲུལ་
པའི་བློ་ལ་སྣང་བ་ཡི། །ང་སོགས་ངོས་ནས་གྲུབ་པའི་སྡོད་ལུགས་འདི། །དགག་བྱ་ཕྲ་མོ་ཡིན་པས་བློ་ཡི་ངོར།།
ལྷག་མ་མེད་པར་ཁེགས་པ་ཤིན་ཏུ་གཅེས། །གལ་ཏེ་ང་ཞེས་ཕུང་པོའི་སྟེང་ཉིད་དུ། །མིང་ཙམ་མིན་པར་རང་
ཉིད་ཡོད་གྱུར་ན། །གཞན་ལ་རག་ལས་ལྟོས་གྲུབ་མི་རུང་བས། །བདག་ཕུང་ཤར་ནུབ་རི་བཞིན་འབྲེལ་མེད་
འགྱུར། །གཞན་ཡང་གཅིག་དང་དུ་མ་རྒྱུ་འབྲས་སོགས། །རྣམ་པར་བརྟགས་པས་ངེས་ངོར་དཔྱད་བྱའི་ཆོས།།
རྡུལ་ཙམ་མི་དམིགས་དམིགས་གཏད་ཞིག་པ་ཡི། །སྟོང་སང་མཁའ་ལྟར་ཤར་བའི་ཤེས་རབ་དེ། །ལྟ་བ་
དངོས་ཡིན་དེ་དང་དུས་མཚུངས་སུ། །མི་བརྗེད་དྲན་པས་འཚིར་བཟུང་ཤེས་བཞིན་གྱི། །རྒྱང་སོ་བཙུགས་ནས་
ཏིང་འཛིན་བརྟན་པོ་ཡི། །བདེ་གསལ་མི་རྟོག་སྒོམ་གྱི་ཡང་རྩེར་སོན། །དེ་ལྟར་རྩེ་གཅིག་འཇོག་དང་ཡང་ནས་
ཡང་། །དཔྱད་པས་ངེས་ཤེས་ཤུགས་དྲག་རྡོ་རྗེ་ལྟར། །མི་ཤིགས་རྩེ་མོར་རྒྱ་པའི་མཚོན་ཆ་ཡིས། །བདག་
འཛིན་རི་བོ་འཇོམས་པར་གདོན་མི་ཟ། །མཉམ་གཞག་མཁའ་ལྟར་དག་པའི་རྗེས་ཐོབ་ཏུ། །རྟེན་འབྲེལ་
ཚོགས་པ་དབང་པོའི་གཞུ་རིས་ལྟར། །མ་བརྟགས་ཉམས་སུ་མཚར་བའི་སྣང་བ་ཀུན། །རང་བཞིན་ཅིར་ཡང་
མ་གྲུབ་བསླུ་བྲིད་ཙམ། །བདེ་སྡུག་རྨི་ལམ་ཡུལ་གྱི་རོལ་པ་དང་། །གཟུགས་སྣང་སྒྱུ་མས་སྤྲུལ་པའི་གྲོང་
ཁྱེར་འདྲ། །སྒྲ་གྲག་རི་ཕུག་སྟོང་པའི་བྲག་ཆ་དང་། །མཚུངས་མོད་ཞེན་པས་འཇུག་རྣམས་གྱིས་པ་བཞིན།།
འོན་ཀྱང་སྐྱེས་བུའི་བཞིན་དང་མེ་ལོང་གསལ། །འཕྲད་ཚེ་སྟོང་པའི་གཟུགས་བརྙན་བསྙོན་མེད་དུ། །ཤར་
བཞིན་ཆོས་ཀུན་སྣང་དང་སྟོང་པ་ཟུང་། །གཅིག་ཏུ་འདུ་བའི་རྟེན་འབྲེལ་བསླུ་མེད་ཕྱིར། །རང་རྒྱུད་སྡོམ་པ་



103ཞལ་གདམས་བསླབ་བྱའི་སྐབས།
གསུམ་གྱི་བཅས་མཚམས་སོགས། །དཀར་ནག་ཕྲ་ཞིང་ཕྲ་བའི་བླང་དོར་ལའང་། །ཞིབ་མོར་འཇུག་པའི་
རྣམ་ཐར་གཙང་མ་ཡིས། །བློ་བདེ་གཏན་གྱི་མདུན་མ་བསྒྲུབ་པར་བྱ། །ལུས་འདི་མི་གཙང་གང་བའི་རྫ་སྣོད་
དང་། །ལོངས་སྤྱོད་སྦྲང་མའི་རྩི་ལྟར་གཞན་དབང་ཅན། །གཉེན་བཤེས་ཚོང་འདུས་འགྲོན་བཞིན་ཡུད་ཙམ་
ཚོགས། །བདེ་འབྱོར་གཤེད་མའི་དགྲ་ཡི་བསླུ་བྲིད་ཙམ། །ཚེ་འདི་རི་གཟར་ཐུར་དུ་འབབ་པའི་ཆུ། །ཇི་
བཞིན་མྱུར་མགྱོགས་འཆི་བདག་དྲུང་དུ་སྙེག །ཉིན་བྱེད་ནུབ་རིར་འཛེགས་པའི་སྔ་གོང་དུ། །མི་འཆིའི་གདེང་
ཚད་རང་ལ་ཡོད་མིན་ཀྱང་། །ཆོས་བརྒྱད་བྱིས་པ་དགའ་བའི་རོལ་རྩེད་ལ། །ཆགས་པས་ཕུགས་ཀྱི་མདུན་
མ་རླུང་ལ་བསྐུར། །དེ་ལྟར་བླུན་རྨོངས་བདག་དང་བདག་འདྲ་ཡི། །སེམས་ཅན་ངང་ཚུལ་སྙིང་ནས་མ་བཟོད་
དེ། །བླ་མེད་བྱང་ཆུབ་ཐོབ་འདོད་སེམས་བསྐྱེད་ཀྱིས། །ཟིན་པ་མེད་པར་ཉིན་མཚན་ཁོར་མོ་ཡུག །སྒོ་
གསུམ་དགེ་བའི་ལས་ལ་བསྐུལ་བྱས་ཀྱང་། །ཐེག་ཆེན་ཕྱོགས་ལ་ཉེ་བ་ཙམ་ཡང་མིན། །དེ་བས་རྣམ་དག་
བྱང་ཆུབ་སེམས་བསྐྱེད་དེ། །རླབས་ཆེན་རྒྱུ་དང་འབྲས་བུའི་ཐེག་པ་ལས། །གསུངས་པའི་རྒྱལ་སྲས་སྤྱོད་པ་
རྒྱ་མཚོ་ཡི། །ཕ་རོལ་བརྩོན་པའི་སྟོབས་ཀྱིས་ཞུགས་ཤིག་གུ །དེ་ལྟར་འཁྲུལ་པ་མེད་པའི་ལྟ་སྒོམ་སྤྱོད།།
ལེགས་བཤད་དབྱར་གྱི་རྔ་ཆེན་བརྡུངས་པའི་སྒྲས། །འགྲོ་ཀུན་མ་རིག་གཉིད་སད་དོན་གཉིས་ཀྱི། །འདོད་
དགུས་མཐའ་ཡས་གཞན་ཕན་འགྲུབ་གྱུར་ཅིག །ཅེས་པ་འདི་ནི་སྤོམ་རྩེ་ཏག་དགའ་ལྡན་དོན་གྲུབ་གླིང་གི་རི་ཁྲོད་བསམ་
གང་ན་ཆོས་འཁོར་ནས་བླ་མ་བཀྲ་ཤིས་བདེ་ལེགས་ཀྱིས། ངར་འཛིན་རྩད་ནས་གཅོད་པའི་ལྟ་སྒོམ་སྤྱོད་པའི་གདམས་པ་ཞིག་དགོས་
ཞེས་རྒྱང་རིང་པོ་ནས་བསྐུ ར་ངོར། འཁྲུལ་མེད་ཞྭ་སེར་འཆང་བའི་བསྟན་ལ་ཞུགས་པའི་དགེ་སློང་སྙོམ་ལས་མཁན་བློ་བཟང་བསྐལ་
བཟང་རྒྱ་མཚོས་སུག་བྲིས་སུ་བགྱིས་པའོ།། །།



104ཞལ་གདམས་དང་མགུར་གླུ་གཅེས་བཏུས།
༤ ༢
ཞལ་གདམས་མན་ངག་སྙིང་པོ།
ཡོངས་འཛིན་ཡེ་ཤེས་རྒྱལ་མཚན། (༡༧༡༣—༡༧༩༣)
༄༅། །ན་མོ་གུ་རུ། གསུང་རབ་ཀུན་གྱི་སྙིང་པོའི་དོན། །གྲུབ་ཆེན་རྣམས་ཀྱི་ཐུགས་དམ་མཐིལ། །ཟབ་
ལམ་བླ་མའི་རྣལ་འབྱོར་གྱི། །མན་ངག་སྙིང་པོའི་རྩ་ཚིག་བྲི།།
འདི་ཕྱིའི་ལེགས་ཚོགས་མ་ལུས་པའི། །གཞི་དང་རྟེན་དང་རྩ་བ་ནི། །ལམ་སྟོན་བཤེས་གཉེན་དམ་
པ་སྟེ། །དེ་ཡི་རྣལ་འབྱོར་སྒོམ་ཚུལ་ནི། །མ་ནོར་ལམ་བཟང་སྟོན་བྱེད་པའི། །བཤེས་གཉེན་དམ་པའི་སྐུ་
གཟུགས་ལ། །ཕྱོགས་བཅུ་རྒྱལ་བ་ཀུན་བཞུགས་པར། །ཁྱབ་བདག་རྡོ་རྗེ་འཆང་གིས་གསུངས། །དེ་ཕྱིར་
སངས་རྒྱས་ཀུན་འདུས་སུ། །བཅོས་མིན་ངེས་པ་རྙེད་གྱུར་ན། །བཤེས་གཉེན་བསམ་པས་བསྟེན་ཚུལ་གྱི།།
གནད་ཀྱི་མན་ངག་དེ་ཉིད་དོ། །འདི་ཕྱིའི་ལེགས་ཚོགས་ཇི་སྙེད་པ། །དགེ་བའི་བསམ་པ་ཉིད་ལས་འབྱུང་།།
དགེ་སེམས་སྐྱེ་བ་བླ་མ་ལ། །རག་ལས་ཕྱིར་ན་ལེགས་ཚོགས་ཀུན། །བླ་མའི་མཐུ་ལས་འབྱུང་བར་ངེས།།
རྒྱལ་ཀུན་ངོ་བོར་བལྟ་བ་ནི། །དང་བའི་དད་པ་སྒོམ་ཚུལ་ལོ། །ལེགས་ཚོགས་ཀུན་གྱི་འབྱུང་གནས་སུ། །བལྟ་
བ་ཡིད་ཆེས་སྒོམ་ཚུལ་ལོ། །ཅི་གསུང་བཀའ་བཞིན་སྒྲུབ་བྱེད་པ། །མངོན་འདོད་དད་པའི་སྐྱོང་ཚུལ་ལོ། །མི་
འདོད་རྐྱེན་ངན་བྱུང་བ་སོགས། །གལ་ཆེའི་གནས་སྐབས་ཐམས་ཅད་དུ། །བླ་མ་སྤྱི་བོར་བསྒོམ་བྱས་ནས།།
ཕུར་ཚུགས་གསོལ་འདེབས་བྱེད་པ་གཅེས། །རྒྱ་ཆེན་བསོད་ནམས་གསོག་འདོད་ཚེ། །བླ་མ་མདུན་དུ་བསྒོམ་
བྱས་ནས། །མཆོད་ཚོགས་རྒྱ་མཚོས་མཆོད་པ་གཅེས། །འདི་ཕྱི་བར་དོའི་གནས་སྐབས་སུ། །བླ་མ་སྙིང་
དབུས་བསྒོམ་བྱས་ཏེ། །རང་གི་སེམས་དང་བླ་མ་གཉིས། །དབྱེར་མེད་བསྲེ་བ་མན་ངག་གོ །དད་ལྡན་
གདུལ་བྱས་གསོལ་བཏབ་ཚེ། །རང་སེམས་བླ་མ་དབྱེར་མེད་དུ། །བསྒོམ་ནས་བླ་མའི་ཕྱག་གཡས་ཀྱིས། །
གཞན་ལ་བྱིན་རླབས་བྱེད་པར་བསམ། །གཞན་གྱིས་ཕྱག་སོགས་བྱེད་པའི་ཚེ། །བླ་མ་ཉིད་ལ་ཕྱག་བྱེད་པར།།།
བསམ་ན་རང་གཞན་ཀུན་ལ་ཕན། །ཉོན་མོངས་འཁྲུལ་སྣང་ཤར་བའི་ཚེ། །སྙིང་དབུས་བཞུགས་པ་བླ་མ
རྗེ། །སྤྱོད་ངན་འདི་ཡིས་ཐུགས་ཁྲེལ་ཞེས། །བསམ་ན་དེ་མ་ཐག་ཏུ་བཟློག །དགེ་སེམས་གསར་དུ་སྐྱེས་
པའི་ཚེ། །བླ་མའི་བྱིན་རླབས་འདི་འོ་ཞེས། །བསམས་ནས་བཀའ་དྲིན་རྗེས་དྲན་ཏེ། །གུས་པས་མཆོད་ལ་
བརྩོན་པར་བྱ། །མདོར་ན་ཡབ་རྗེ་དམ་པའི་བཀའ། །གསུང་རབ་སྙིང་པོའི་མཐར་ཐུག་པ། །གསང་བ་ལས་
ཀྱང་ཆེས་གསང་བའི། །མན་ངག་གནད་ཀྱི་དོན་པོ་ནི། །རང་སེམས་བླ་མ་ཡི་དམ་གསུམ། །དབྱེར་མེད་



105ཞལ་གདམས་བསླབ་བྱའི་སྐབས།
གཅིག་ཏུ་བསྲེས་བྱས་ནས། །གཉིས་སྤངས་མཁའ་དབྱིངས་དབུས་དག་ཏུ། །དྲན་ཤེས་རྒྱ་ཡིས་བཅིངས་བྱས་
ནས། །བདེ་ཆེན་འོད་གསལ་ཉིན་བྱེད་འཆར། །ཉིན་བྱེད་དེ་ཡི་འོད་ཟེར་གྱིས། །བཅུ་ཕྲག་བཅུ་དང་བཅུ་
གཉིས་ཀྱིས། །རྒྱན་གྱིས་སྤྲས་པའི་ལྷ་བུ་འབྱུང་། །ལྷ་བུ་དེ་ཡི་འོད་སྣང་གི །མཁའ་དབྱིངས་ཡོངས་སུ་འགེང་
བར་བྱེད། །འོན་ཀྱང་འཇིག་རྟེན་མེས་པོ་སོགས། །མཐུ་ཆེན་གྱིས་ཀྱང་མི་མཐོང་ན། །སྐྱེ་བོ་ཕལ་པས་མཐོང་
རེ་སྐན། །དེ་ཕྱིར་དེ་ལྟའི་ཚུལ་འདི་ལ། །སྒྱུ་འཕྲུལ་དྲྭ་བ་ཞེས་སུ་གྲགས། །ཚུལ་འདི་འཇམ་མགོན་བླ་མ་
ཡིས། །སྙན་བརྒྱུད་མན་ངག་འཛིན་པ་ཡིས། །སྙིང་གི་བུ་ལ་བརྩེ་བས་གདམས།། །།



106ཞལ་གདམས་དང་མགུར་གླུ་གཅེས་བཏུས།
༤ ༣
བསླབ་བྱ་གཞན་ཕན་བདུད་རྩིའི་སྙིང་པ།
ལྕང་སྐྱ་རོལ་པའི་རྡོ་རྗེ། (༡༧༡༧༌་༡༧༨༦)
༄༅། །ན་མོ་གུ་རུ་མཉྫ་གྷོ་ཥཱ་ཡ། དགེ་ལེགས་དཔལ་དུ་སྡུག་པའི་རིན་ཆེན་སེམས་ཀྱི་ནོར་བུས་ཅི་ཡང་
གཏམས། །མ་སྨད་ཡིད་འོང་སྤྱོད་པའི་རླབས་ཕྲེང་འཛུམ་པའི་ཚོགས་གཉིས་ཆུ་གཏེར་ལས། །ཉེར་འོངས་
ཀུན་རྟོག་སྤྲིན་བྲལ་ཀུན་བཟང་ལྷུན་གྲུབ་འཕྲིན་ལས་སྣང་འབུམ་འགྱེད། །འགྲོ་བའི་ལམ་བཟང་མཚོན་
པའི་མིག་གཅིག་ཐུབ་དབང་སྨྲ་བའི་ཉི་མར་འདུད། །རྨོངས་པའི་དུག་ཆུས་མྱོས་པའི་ཡིད་ཀྱི་གླང་སྨྱོན་ཁྱུ།།
མི་བཟད་གོལ་བའི་ལམ་དུ་ཡང་ཡང་འཕྱན་པ་ལས། །ཆོས་བཞིན་སྤྱོད་པའི་དམ་པའི་ལམ་དུ་འདྲེན་བྱེད་
པའི། །ཐབས་ཀྱི་མཆོག་གྱུར་ཀྱོ་བ་རྣོན་པོ་འདིར་བཤད་བྱ།།
ཐོག་མེད་སྲིད་པར་ལན་བརྒྱར་འཕྱན་པ་ལས། །སྟེས་ཀྱིས་ཐོབ་པའི་དལ་འབྱོར་ཡིད་བཞིན་ནོར།།
ཆོས་བཞིན་བསྒྲུབས་པས་དོན་ལྡན་བྱེད་པ་ལ། །སྙིང་ནས་དགའ་རྣམས་དམ་པས་རངས་པའི་གནས། །ལྟོ་
བ་འགེངས་དང་གནས་མལ་བདེ་བ་ཙམ། །སྙིང་པོར་རློམ་ནས་ངལ་བརྒྱས་བསྒྲུབ་པ་དག །རྟེན་བཟང་
ཐོབ་ཀྱང་བླང་དོར་ལ་རྨོངས་པའི། །ཕྱུགས་ཀྱི་ངང་ཚུལ་ཉིད་ལ་གཞོལ་བར་ཟད། །དེ་ཕྱིར་བདག་ཉིད་
ལེགས་སུ་འདོད་པ་རྣམས། །ངེས་པ་ཁོ་ནར་གཏན་དུ་བདེ་བའི་ཐབས། །རྒྱལ་བས་གསུངས་པའི་ཆོས་ཚུལ་
ཟབ་མོ་ལ། །འཇུག་པའི་གཏན་གྱི་འདུན་མ་མ་ནོར་གཅེས། །འདི་ན་འཕྲལ་གྱི་འཚོ་བའི་ཐབས་ཙམ་ཡང་།།
གང་ལ་རེ་བའི་ཡུལ་ལ་བརྟག་དགོས་ན། །གཏན་བདེའི་ལམ་དུ་འཁྲིད་པའི་སྐྱབས་འཆའ་བའི། །བཤེས་
གཉེན་བཟང་པོ་བརྟགས་པ་ཅིས་ཀྱང་འཚལ། །གང་ལ་བཤེས་སུ་བཟུང་བ་དེ་ཉིད་ལ། །ལུས་དང་ལོངས་
སྤྱོད་སྒྲུབ་པའི་མཆོད་པ་ཡིས། །མཉེས་པ་ཁོ་ན་བྱེད་ལ་འབད་པ་ནི། །བདེ་ལེགས་རྩ་བར་མདོ་རྒྱུད་ཀུན་
ལས་བསྔགས།།
བླང་དང་འདོར་བ་ཚུལ་བཞིན་བསྒྲུབ་པ་ལ། །ཇི་ལྟར་བསྒྲུབ་ཚུལ་ཇི་བཞིན་ཤེས་དགོས་ཤིང་།།
དེ་ལ་དེ་སྟོན་རྣམ་གཞག་ཐོས་དགོས་པས། །རྒྱ་ཆེན་གཞུང་ལ་ཐོས་པ་འཚོལ་བ་གཅེས། །རིགས་དང་མི་
རིགས་རྣམ་པར་འབྱེད་པ་ལ། །ཡང་དག་རིགས་ཚུལ་ཇི་བཞིན་ཤེས་དགོས་པས། །འཛམ་གླིང་རྒྱན་གྱི་
རིགས་ལམ་སྟོན་པའི་གཞུང་། །ཀུན་ལ་ཕྱོགས་རེར་མ་སོང་སྦྱངས་པ་གཅེས། །རིགས་ཚུལ་ཕྱོགས་རེ་ཙམ་



107ཞལ་གདམས་བསླབ་བྱའི་སྐབས།
གྱིས་ཚིམ་པ་དང་། །གཡོ་ཐབས་ཟོལ་སྦྱོར་ཕ་རོལ་འབེབས་པ་ཡི། །སྦྱོར་བ་ཁོ་ན་སློབ་དང་མཉན་པ་ནི། །ཕུང་
བྱེད་འཆད་དང་མཉན་པའི་གཟུགས་བརྙན་ཡིན། །གང་ལ་སློབ་པའི་གཞུང་ལུགས་དེ་ཉིད་ཀྱི། །མངོན་པར་
མཐོ་དང་ངེས་པར་ལེགས་པའི་ལམ། །བསྐྱེད་དང་གོམས་དང་གྲུབ་པའི་འབྲས་བུའི་ཚུལ། །སྟོན་ཚུལ་ཚིག་
སྤྱི་ཙམ་དུ་མ་ལུས་པར། །དོན་གྱི་གནད་འགག་སོ་སོར་ཕྱེད་པ་ཡིས། །བསམ་དང་བསྒོམ་པས་ལག་ཏུ་ལེན་
པ་ན། །ནམ་ཡང་གོལ་སར་འཆོར་དུ་མེད་པ་ཡི། །ཐབས་ཚུལ་སྟོན་དང་མཉན་པ་དམ་པའི་ཚུལ། །སྔ་ཕྱི་
ལེགས་པར་འབྲེལ་བའི་མཚམས་སྦྱོར་དང་། །གཞུང་གི་གོ་བ་བསྐྱེད་པའི་བསྡུས་པའི་དོན། །ལོག་བཤད་
གོལ་ས་སྤངས་པའི་བརྒལ་ལན་དང་། །དོན་འབྲས་ཇི་ལྟར་བསྒྲུབ་པ་དགོས་པའི་དོན། །ཡན་ལག་རྒྱས་
པར་བཤད་པ་ཚིག་གི་དོན། །འདི་ལྔ་གཞུང་ལུགས་འཆད་པའི་ཐབས་མཆོག་སྟེ། །རྒྱ་གར་ཁ་སྤུ་ཅན་གྱི་
ལུགས་སྲོལ་ཡིན། །ངེས་པར་གཞུང་དོན་ཤེས་ལ་མེད་མི་རུང་། །གནད་དོན་བོར་བའི་སླ་བར་རྒྱས་བཤད་
བྱེད། །གཞུང་ཚིག་ཁོལ་བྱུང་ཙམ་ལ་ཡང་ཡང་བཟློས། །ཚིག་གི་ན་ཡམས་ཙམ་གྱི་འབྲེལ་བ་དང་། །འཆད་
དང་རྩོད་པའི་ཚུལ་ལ་བདག་མ་རངས། །དེ་ཕྱིར་གཞུང་ཚིག་ནུས་པ་འདོན་ལུགས་དང་། །དེ་ཡིས་ལམ་ལ་
ངེས་པ་བསྐྱེད་པའི་ཚུལ། །གསལ་ལ་འདྲིལ་བའི་གོ་བ་སྟེར་ལུགས་ལ། །སྙིང་པོར་བཟུང་བའི་ཐོས་པ་གནད་
དུ་འགྲོ །སྔོན་དུས་ཆོས་བཞིན་སྤྱོད་པའི་དམ་པ་ཡིས། །ལུས་སྲོག་ཐེད་ལ་བོར་བའི་དཀའ་སྤྱད་ཀྱིས། །བཙལ་
བའི་མདོ་སྔགས་གཞུང་དང་གདམས་པའི་ཚོགས། །ཕལ་ཆེར་ནུབ་ཅིང་འགའ་ཞིག་ནུབ་ལ་ཉེ། །འདི་ལྟའི་
ངང་ཚུལ་མངོན་དུ་གྱུར་ན་ཡང་། །རྒྱུན་ཇ་རེ་ཙམ་ཆད་པའི་རྩིས་མེད་པར། །ཆོས་ཀྱིས་ལྟོ་རྒྱབ་འབྱིད་པ་ལྷུར་
ལེན་པ། །ཐུབ་བསྟན་འཛིན་པ་མཁས་པའི་བཞད་གད་ཡིན། །དེའི་ཕྱིར་ཐོས་པ་འཚོལ་བའི་ཀུན་སློང་དང་།།
ཐོས་པའི་བསམ་སྦྱོར་ཇི་ལྟར་བསྟེན་པའི་ཚུལ། །མ་ནོར་ཚུལ་བཞིན་ཉམས་སུ་ལེགས་བསྟར་ན། །ཐོས་པའི་
ཕན་ཡོན་མཐའ་དག་འབྱུང་བར་ངེས།།
གང་ཞིག་ཐུབ་པའི་གསུང་རབ་དགོངས་འགྲེལ་ལས། །ཚིག་གཅིག་ཙམ་ཡང་ལྷག་མར་མ་ལུས་
པར། །ཀུན་ཀྱང་དང་པོའི་ལས་ཅན་གང་ཟག་གཅིག །རྣམ་ཐམས་ཅད་མཁྱེན་པར་འཁྲིད་བྱེད་པའི། །ལམ་
གྱི་གཙོ་བོ་ཡན་ལག་ཅི་རིགས་པར། །དངོས་སམ་བརྒྱུད་པའི་སྒོ་ནས་འདུ་བ་ལ། །བློ་ཁ་ནང་དུ་ཕྱོགས་ཏེ་
རིགས་པ་ཡིས། །ཡང་ཡང་བསམས་ཏེ་ངེས་ཤེས་རྙེད་པ་གནད། །རིན་ཆེན་གླིང་དུ་ཆས་པའི་སྐྱེས་བུའི་
ཚོགས། །ངལ་བ་སེལ་ཕྱིར་དེད་དཔོན་མཁས་པ་ཡིས། །ལམ་དུ་གྲོང་ཁྱེར་ཡིད་འོང་སྤྲུལ་པ་ལྟར། །ཆུང་
འབྲིང་ཐེག་པ་གསུངས་པར་རྒྱལ་བས་བཤད། །གཞན་དོན་བྱེད་ལ་དཔའ་བའི་སེམས་དཔའ་ཡིས། །རིགས་
ཅན་གསུམ་གྱི་སྨན་པ་སྒྲུབ་པའི་ཕྱིར། །མཁྱེན་པ་གསུམ་གྱི་རྣམ་པ་མཐའ་དག་ལ། །ཐོས་བསམ་སྒོམ་པས་



108ཞལ་གདམས་དང་མགུར་གློ་གཅེས་བཏུས།
ངེས་པར་སློབ་དགོས་ལ། །རྒྱལ་ཡུམ་ཤེས་རབ་ཕ་རོལ་ཕྱིན་པ་ཡི། །དགོངས་དོན་སྙིང་པོར་མི་ཕམ་མགོན་
པོས་བཤད། །དེའི་ཕྱིར་ཐེག་པ་གསུམ་གྱི་གསུང་རབ་ཀུན། །སྐྱེས་བུ་གསུམ་གྱི་ལམ་གྱི་རིམ་པར་འདུ། །དེ་
ཡང་མདོ་དང་དེ་ཡི་དགོངས་འགྲེལ་རྣམས། །ཐད་ཀ་ཐད་ཀའི་ལམ་གྱི་ཉམས་ལེན་དུ། །བླངས་ནས་རང་གི་
རྒྱུད་ལ་སྦྱོར་ཤེས་ན། །མཁས་པ་མགུ་བའི་ཉམས་སུ་ལེན་ཚུལ་ཡིན། །གཞན་དུ་འཛམ་གླིང་རྒྱན་གྱི་གཞུང་
ལུགས་ལ། །མི་ཚེ་ཧྲིལ་གྱིས་ཐོས་པ་བསགས་གྱུར་ཀྱང་། །ཉམས་སུ་ལེན་ཚེ་གྲོག་པོ་ཕུགས་རྡུག་ཏུ། །ཕྱིན་
ལྟར་མ་སྦྱངས་གནས་སུ་ཕྱིར་ལྡོག་པའི། །ངང་ཚུལ་དེ་ཡིས་བློ་གྲོས་ལྡན་པ་རྣམས། །རངས་པ་འཐོབ་པའི་གནས་
སྐབས་ག་ལ་མཆིས། །དེ་ཡང་ཐོག་མཐའ་བར་གྱི་ཀུན་སློང་རྣམས། །ཕྱིར་ལྟ་ཁོ་ནར་སོང་བས་ལན་པ་
ལགས། །སྔོན་བྱོན་ཚད་ལྡན་མཁས་གྲུབ་ཕལ་མོ་ཆེས། །གསུང་རབ་ལྟ་ཞོག་བྱ་སྒྲུང་ཚུན་ཆད་ཀྱང་། །ཉམས་
ལེན་གྲོགས་སུ་ཤར་བའི་རྣམ་ཐར་གྱིས། །གོ་འཕང་མཐོན་པོ་བརྙེས་ལ་གཞིགས་པར་མཛོད། །དེ་ལྟར་ཐོས་
བསམ་གནད་དུ་ལེགས་སོང་ན། །དེ་ཉིད་བསྒོམ་དང་ཉམས་ལེན་གཙོ་བོ་ཡིན། །ཐོས་བསམ་སྒོམ་གསུམ་
ཅིག་ཅར་འབྱུང་བས་ན། །ཚེགས་མེད་ལམ་གྱི་རྟོགས་པ་རྙེད་པར་འགྱུར། །རྒྱ་བོད་མཁས་པའི་སྐྱེས་བུ་ཕལ་
མོ་ཆེས། །མཚམས་དང་འདག་སྦྱར་གཅིག་དྲིལ་མ་མཛད་ཀྱང་། །འཆད་རྩོད་རྩོམ་པའི་མཛད་པ་མཛད་
བཞིན་པར། །ས་ལམ་རྟོགས་པ་ཕུལ་བྱུང་བརྙེས་ལ་ལྟོས། །ཐར་དང་ཐམས་ཅད་མཁྱེན་པའི་ལམ་གྱི་ཚུལ།།
དྲི་མེད་རིགས་པས་ལེགས་པར་ངེས་པ་རྣམས། །ཇི་ལྟར་རིགས་པར་དཔྱད་དང་འཇོག་པ་ཡིས། །ཡང་ཡང་
གོམས་པར་བྱེད་ལ་སྒོམ་ཞེས་ཟེར། །བསྟན་པའི་གནད་ལ་ངེས་པ་མ་རྙེད་པར། །རི་སུལ་སྟོང་པར་དཀའ་
ཐུབ་སྤྱོད་པ་ཡིས། །མི་ཚེ་བསྐྱལ་ཀྱང་འཁོར་བའི་རྩ་བ་ལ། །གནོད་པ་རྡུལ་ཙམ་འབྱུང་བའི་སྐབས་མ་
མཆིས། །ངེས་འབྱུང་ལྟ་དང་བྱང་ཆུབ་སེམས་བྲལ་ན། །བསྐལ་པའི་རླུང་གིས་ཀྱང་ནི་བསྐྱོད་དཀའ་བའི།།
ཏིང་འཛིན་བརྟན་པོ་ཇི་ཙམ་ཡོད་གྱུར་ཀྱང་། །ལྷག་སྤྱོད་ཏིང་འཛིན་ལས་ནི་འཕགས་མི་ནུས། །བསྟན་པའི་
རྩ་བ་སོ་སོ་ཐར་པ་ཡི། །ཁས་བླངས་ཚུལ་ཁྲིམས་དག་པ་གཞིར་བཟུང་ནས། །ཏིང་འཛིན་ཤེས་རབ་ཉམས་
སུ་བླང་གྱུར་ན། །ལྷག་པའི་བསླབ་པ་གསུམ་གྱི་མིང་འཐོབ་ལགས།།
དེ་དག་གཞུང་ལུགས་ཆེན་པོ་མཐའ་དག་ལ། །རིས་སུ་མ་ཆད་ཉམས་ལེན་བྱེད་ནུས་པའི། །མཁས་
པའི་སྐྱེ་བོ་བློ་གྲོས་ལྡན་རྣམས་ཀྱིས། །ཐོས་བསམ་སྒོམ་པ་བྱེད་ཚུལ་མདོ་ཙམ་སྟེ། །ད་དུང་ཞིབ་ཏུ་རྒྱས་པར་
ཤེས་འདོད་ན། །བློ་བཟང་རྒྱལ་བ་གཉིས་པ་ཡབ་སྲས་ཀྱི། །དྲི་མེད་གསུང་རབ་སྤྱི་དང་ཁྱད་པར་དུ། །ལམ་
གྱི་རིམ་པའི་གདམས་ངག་རྣམས་ལ་ལྟོས། །དེ་ལྟར་ཉམས་ལེན་གནད་དུ་འགྲོ་བ་ལ། །སྐྱེས་ཐོབ་ཤེས་རབ་
ཆེ་བའི་རློམ་སེམས་དང་། །དཀའ་སྤྱད་ཁུར་དུ་བཟོད་པའི་སྡུག་བསྲན་དང་། །ཐོས་བསམ་ངལ་བ་མང་བའི་



109ཞལ་གདམས་བསླབ་བྱའི་སྐབས།
སྡུག་ཡུས་ཙམ། །ཁོ་ནས་ས་ཆོད་ཅི་ཡང་མི་འབྱུང་བས། །མ་ནོར་ལམ་སྟོན་བཤེས་ལ་བསྟེན་པ་དང༌། །ཆོས་
མཐུན་གྲོགས་བསྟེན་གཞུང་མང་བལྟ་རྟོག་བྱེད། །ཕྱག་སྐོར་མཎྜལ་གཟུངས་སྔགས་བཟླས་བརྗོད་སོགས།།
ལམ་གྱི་མཐུན་རྐྱེན་བསོད་ནམས་ཚོགས་གསོག་དང་། །འགལ་རྐྱེན་སྒྲིབ་པ་སྦྱོང་བའི་སྒོ་དུ་མར། །སྙིང་ནས་
འབད་པས་བརྩོན་པ་ཤིན་ཏུ་གཅེས། །ཁྱད་པར་ལྷ་དང་བླ་མ་དབྱེར་མེད་ལ། །མོས་གུས་ཤུགས་དྲག་བློ་
སེམས་གཅིག་དྲིལ་གྱིས། །ཚིག་ཙམ་མིན་པར་གསོལ་བ་ལེགས་བཏབ་ན། །ཅི་བྱས་ལམ་དུ་འགྲོ་བ་གདོན་
མི་ཟ། །གལ་ཏེ་རང་གི་བློ་ནུས་སྟོབས་ཆུང་ཞིང་། །སྙིགས་དུས་ཚེ་ནི་ཕལ་ཆེར་ཡུན་ཐུང་བས། །རྣམ་མང་
གཞུང་ལ་ཐོས་དང་བསམ་པ་ཡིས། །བདར་ཤ་གཅོད་པའི་སྤྲོས་པས་འཇིགས་གྱུར་ན། །ཚང་ལ་མ་ནོར་
གདམས་པའི་སྙིང་པོ་མཆོག །ཐུན་མོང་ཐུན་མོང་མིན་པའི་ལམ་རིམ་རྣམས། །གསལ་ལ་འདྲིལ་བར་ཉམས་
སུ་ལེན་པའི་ཚུལ། །བློ་བཟང་རྒྱལ་བའི་སྙན་བརྒྱུད་ཟབ་མོ་རྣམས། །ཚུལ་བཞིན་སྟོན་པའི་མཚན་ལྡན་
བཤེས་གཉེན་ལས། །མ་ནོར་ལེགས་མནོས་དབེན་པའི་རི་སུལ་དུ། །ཆོས་བརྒྱད་སྤྲོས་པ་བཙན་ཐབས་
བཅད་ནས་སུ། །སྒྲུབ་པ་ལྷུར་ལེན་བྱེད་པ་སྙིང་གཏམ་ཡིན། །བགྲང་ཡས་བསྐལ་པར་གང་གི་མཚན་ཙམ་
ཡང་། །ཐོས་པར་དཀའ་བའི་རྡོ་རྗེའི་ཐེག་པ་ལ། །ཐོས་བསམ་སྒོམ་པའི་སྦྱོར་བ་ཅི་ནུས་ཀྱིས། །བག་ཆགས་
འཐུག་པོ་འཇོག་པ་གནད་དུ་ཆེ། །དེ་ལྟར་རྒྱལ་བའི་བསྟན་པ་རིན་ཆེན་ལ། །ཚུལ་བཞིན་སློབ་པའི་རིམ་པ་འདི་
བཤད་པས། །བདག་གཞན་མ་ལུས་སྐྱེ་བ་ཐམས་ཅད་དུ། །རྣམ་དག་ལམ་དང་འབྲལ་བར་མེད་གྱུར་ཅིག།
ཅེས་རྒྱལ་བའི་བསྟན་པ་ཇི་ལྟར་སློབ་པའི་རིམ་པ་མདོ་ཙམ་བརྗོད་པ་གཞན་ཕན་བདུད་རྩིའི་སྙིང་པོ་ཞེས་བྱ་བ་འདི་ནི་སྐྱེས་
པས་ཐོབ་པའི་བློ་གྲོས་ཀྱི་རྩལ་དང་ལྡན་ཞིང་རྒྱལ་བའི་གསུང་རབ་ལ་སྙིང་ནས་འཇུག་པར་འདོད་པའི་ལྷག་བསམ་དགེ་བ་ཅན་ཨུ་རད་
ཞབས་དྲུང་དགེ་འདུན་རྒྱལ་མཚན་གྱིས་ཡང་ཡང་བསྐུལ་བའི་ངོར། ཆོས་སྨྲ་བ་ལྕང་སྐྱ་རོལ་པའི་རྡོ་རྗེས་སྦྱར་པའོ།།
11



110ཞལ་གདམས་དང་མགུར་གླུ་གཅེས་བཏུས།
ཞབས་དྲུང་གྲགས་པ་རྒྱལ་མཚན་དབུས་ཕྱོགས་སུ་
སློབ་གཉེར་ལ་བརྫང་བའི་ཚེ་བསླབ་བྱ།
དཀོན་མཆོག་འཇིགས་མེད་དབང་པོ། (༡༧༢༨-༡༧༩༡)
༄༅། །བསླབ་པར་བྱ་བའི་གནས་ཀུན་མཐར་ཕྱིན་ཏེ། །ཚུལ་དེ་གཞན་ལ་འདོམས་མཛད་དགེ་བའི་བཤེས།།
སྨྲ་བའི་དབང་ཕྱུག་གང་དེར་གུས་བཏུད་དེ། །བསླབ་བྱའི་ཕྲེང་བ་མདོ་ཙམ་བརྗོད་ཀྱི་ཉོན།།
སྔོན་བསགས་ལེགས་སྤྱད་མཐུ་ལས་དལ་འབྱོར་རྟེན། །རྙེད་པའི་ཉིན་མོའི་སྐར་མ་བཞིན་དུ་
དཀོན། །དོན་མེད་ངང་དུ་ཟད་ན་ཤིན་ཏུ་འཁྲུལ། །དོན་ཆེན་སྙིང་པོ་བླང་ན་མི་ལེག་སམ། །ཐོས་བསམ་སྒོམ་
པས་ཤེས་རྒྱུད་མ་སྦྱངས་བར། །རྣམ་འདྲེན་རྒྱལ་བའི་གོ་འཕང་ཇི་ལྟར་འཐོབ། །རྨོངས་པའི་མུན་པ་ཀུན་ཏུ་
སེལ་བའི་ཕྱིར། །ཐོག་མར་ཐོས་པའི་སྒྲོན་མེ་བསྟེན་པ་གཅེས། །བློ་གྲོས་ཉམ་ཆུང་སྦྲང་བུའི་གཤོག་རླབས་
ཀྱིས། །གཞུང་མང་ནམ་མཁའི་ཕ་མཐའ་ཇི་ལྟར་གཞལ། །གསུང་རབ་ཀུན་གྱི་གནད་བསྡུས་བཀའ་པོད་
ལྔར། །སློབ་པ་སྔོན་བྱོན་མཁས་པའི་ལུགས་སྲོལ་ཡིན། །དེའི་ཕྱིར་ཡུམ་མཆོག་སྦས་དོན་མངོན་རྟོགས་དང་།།
དངོས་བསྟན་སྟོང་ཉིད་ཤེས་བྱ་གཞི་ལྔའི་ཚུལ། །འདུལ་བའི་བཅས་མཚམས་ཕྲ་རགས་སྟོན་པ་ཡི། །དབུ་
ཕར་འདུལ་མཛོད་གཞུང་ལ་ཞིབ་ཏུ་སྦྱོང་། །མ་རྟོགས་ལོག་རྟོག་ཐེ་ཚོམ་འཁྲུལ་པ་ཀུན། །བཟློག་ཕྱིར་སྡེ་
བདུན་མདོ་དང་བཅས་པ་སོགས། །ཚད་མའི་གཞུང་ལའང་འབད་པས་ལེགས་སྦྱངས་ཏེ། །རིགས་པ་སྨྲ་བའི་
དབང་པོར་འགྱུར་བར་མཛོད། །ཐལ་ཕྲེང་ཚིག་དོན་ལེགས་པར་ངེས་པ་ན། །དེ་ནས་སྤྱི་དོན་ཊིཀྐ་སོགས་
བལྟས་པས། །ཉི་མའི་ཟེར་དང་ཕྲད་པའི་པདྨོ་བཞིན། །བློ་གྲོས་འཇུག་པ་མཆོག་ཏུ་རྒྱས་པར་འགྱུར། །དེ་
ལས་གཞན་དུ་སྐབས་སུ་གང་བབས་པའི། །ཐལ་ཕྲེང་ཟུར་བཀོལ་བལྟ་བ་ཡལ་བོར་ནས། །དཔེ་མང་ལྟ་བ་
ཤེས་རབ་འཆལ་བའི་རྒྱུ། །དེ་ཕྱིར་ཐད་ཀའི་གཞུང་ལ་གཅིག་ཏུ་དྲིལ། །དཔེ་ཆ་མི་འཛིན་དཔེ་ཀློག་ཙམ་ལ་
རེ། །རྩོད་གྲྭ་མི་ནུས་ཆོས་གྲྭ་དོན་མེད་འདའ། །སྐྱོར་སྦྱང་མི་ནུས་གཉིད་དང་འདུ་འཛིར་ཆགས། །འདི་དག་
སློབ་གཉེར་གེགས་ཀྱི་གཙོ་བོ་ཡིན། །རིགས་པས་བརྡར་ཤ་མ་བཅད་གཞུང་དོན་ལ། །ཚིག་སྤྱིའི་གོ་བ་ལམ་
ཙམ་ཡོད་ན་ཡང་། །བརྒལ་ཞིང་བརྟགས་ཚེ་བྱེ་མའི་ཆངས་བུ་ལྟར། །འགྱུར་ཕྱིར་རིགས་པའི་གསང་ཚིག་ཞིབ་
ཏུ་སློབ། །འཕྲལ་དུ་ཤ་ཚ་སྙིང་ཉེ་ལྟར་སྟོན་ཀྱང་། །ཡུན་རིང་འགྲོགས་ཚེ་ཡོན་ཏན་ཚོགས་འགྲིབ་ལ། །རྣམ་
མང་སྐྱོན་གྱིས་གོས་པར་འགྱུར་བ་ཡི། །སྡིག་པའི་གྲོགས་པོ་གང་ཡིན་རིང་དུ་སྤོང་། །སྒོ་གསུམ་བག་ཡོད་



ཞལ་གདམས་བསླབ་བྱའི་སྐབས།111
སྤྱོད་པས་རྟག་ཏུ་འཚོ། །ཁྲེལ་ཡོད་ངོ་ཚ་ཤེས་ཤིང་ཕྱི་ཐག་རིང་། །གང་བརྩམ་ལས་རྣམས་མཐའ་རུ་འདོན་
པ་ཡི། །ཡ་རབས་སྐྱེ་བོའི་སྤྱོད་ཚུལ་དང་དུ་ལོངས། །སྐྱིད་སྡུག་ལེགས་ཉེས་ཇི་ལྟར་གྱུར་ན་ཡང་། །བླ་མ་
དཀོན་མཆོག་གསུམ་ལ་བློ་ཕུགས་གཏོད། །གདུགས་ཤེར་སྒྲོལ་མ་ཚེ་གཟུངས་འཕྲིན་བཅོལ་སོགས།།
གེགས་སེལ་རིམ་གྲོ་འབད་དེ་སྒྲུབ་པར་འཚལ། །དབུས་གཙང་དག་པའི་ཞིང་དུ་ཕྱིན་ནས་ཀྱང་། །སློབ་
གཉེར་མེད་པར་རང་ཡུལ་ལོག་པ་ནི། །དེད་དཔོན་འགའ་ཞིག་རིན་ཆེན་གླིང་སོན་ཏེ། །ལག་པ་སྟོང་པར་རང་
ཁྱིམ་འོངས་པ་བཞིན། །དེ་ཕྱིར་དོན་མེད་གཡེང་པ་རྒྱང་བསྲིངས་ཏེ། །སྔོན་བྱོན་མཁས་པའི་རྣམ་ཐར་ཇི་
བཞིན་དུ། །གཞུང་ལུགས་རྒྱ་མཚོའི་དགོངས་དོན་མ་ལུས་པ། །ཁོང་དུ་ཆུད་ཕྱིར་སྙིང་རུས་ལྕག་གིས་བྲོབ། །
བསླབ་བྱའི་རིམ་པ་རྒྱ་མཚོ་ལྟ་བུ་ལས། །མདོར་བསྡུས་ཆུ་ཐིགས་ཚུལ་དུ་བརྗོད་པ་སྟེ། །ཕན་པའི་གདམས་
ངག་འདི་ལས་གཞན་གང་ཞེས། །མ་བརྗེད་སྙིང་གི་དཀྱིལ་དུ་འཇོག་པར་མཛོད། །བློ་གྲོས་ལུས་སྟོབས་
རྒྱས་པའི་རྐང་དྲུག་ཁྱོད། །ཐུབ་བསྟན་པདྨོ་རྒྱས་པའི་དགའ་ཚལ་དུ། །ཐོས་བསམ་ཀུན་དགའི་རོལ་རྩེད་
མཐར་ཕྱིན་ཏེ། །ལུང་རིགས་སྨྲ་བའི་དབང་པོར་འགྱུར་བར་སྨོན། །རང་གི་གམ་དུ་ཉེ་བར་འཁོད་པའི་ཞབས་དྲུང་གྲགས་
པ་རྒྱལ་མཚན་དབུས་ཕྱོགས་སུ་སློབ་གཉེར་ལ་བརྫ་ང་བའི་ཚེ་བསླབ་བྱ་འདི་ལྟ་བུ་ཞིག་དགོས་ཞེས་བསྐུལ་ངོར། བཙུན་པ་དཀོན་མཆོག་
འཇིགས་མེད་དབང་པོས་སྨྲས་པའོ།། །།པ



112ཞལ་གདམས་དང་མགུར་གླུ་གཅེས་བཏུས།
༤༥
དམངས་ལ་སྤྲིང་པའི་གཏམ་དཔེ་དོན་འབྲེལ་བ་ཞེས་བྱ་བ།
འཇིགས་མེད་གླིང་པ། (༡༧༢༩—༡༧༩༨)
ཐང་ཙམ།།༄༅། །པ་སངས་ཤར་རིའི་རྩེ་ལ་ཆས་གྱུར་ཅིང་། །ཟླ་བ་སྒྲ་གཅན་ཁ་ནས་ཐར་ན་ཡང་། །ཉི་མ་མེད་ན་
འཇིག་རྟེན་ལོང་བར་འགྱུར། །དེ་ཕྱིར་མིག་ཀྱང་ཉིན་མོའི་གཞན་དབང་ཅན། །ཆེན་པོའི་རིགས་གཟུགས་
ལང་ཚོས་སྒེག་བྱས་ཤིང་། །དབང་ཕྱུག་ལ་སོགས་རྒྱན་གྱིས་འབྱོར་ན་ཡང་། །ཡོན་ཏན་མེད་ན་ནམ་མཁའི་
གླང་ཆེན་ཏེ། །འགྲོ་ལྡིང་བརྗིད་ལ་འདི་ཕྱིའི་དོན་རབ་ཉམས། །འཇིག་རྟེན་འདི་ན་ནོར་བུའི་རིན་ཐང་
རྙེད་པ་མིན་པས་ཞོ་འཐུང་རྡོ་རྗེའི་རྡུལ། །ཚང་དང་དབང་པོའི་རྣ་རྒྱན་ལ་དཔྱངས་ཀྱང་། །མང་དུ་ཐོས་པའི་
རྒྱན་ལ་བསྐྲུན་མི་ནུས། །ཡིད་བཞིན་ནོར་ལས་དགོས་འདོད་འབྱུང་བ་ཡང་། །ཤེས་རབ་མཐུས་བྱེད་བེམ་
པོའི་རང་བཞིན་ནི། །རྟོག་པ་མེད་ལ་འདོད་པ་འཇོ་བ་དེ། །སྐྱེས་བུའི་རྣམ་རིག་ལ་རིག་མཁྱེན་པར་མཛོད། །
ཡོན་ཏན་ཡོད་ཀྱང་ཀུན་ཏུ་འཕྱར་བྱེད་ཅིང་། །བདག་ཉིད་བསྟོད་ནས་གཞན་མཚང་འདྲུ་བྱེད་ན། །བརྒྱ་བྱིན་
ཡིན་ཡང་ལྷ་ཡི་དམོད་དོར་བས། །ང་རྒྱལ་འདྲ་བའི་གནོད་པ་གཞན་ན་མེད། །ཡོན་ཏན་མེད་ལ་བརྙས་དང་
དཔྱས་གདགས་ཤིང་། །ཡོན་ཏན་ཅན་ལ་ཁྲོས་པའི་རྣམ་འགྱུར་སྟོན། །རང་ལ་དགོས་ཀྱིས་གཞན་ལ་མི་རུང་
བའི། །སྡུག་བསྔལ་ཅན་དེ་ལྷ་མིན་སྡེ་ཚན་གཅིག །ཡོན་ཏན་ལ་བརྟེན་མཁས་པའི་གནས་ཐོབ་ཀྱང་། །རང་
ཕྱོགས་འཕྱར་བ་འབའ་ཞིག་གཟེངས་བསྟོད་ནས། །བསྟན་པ་དཀྲུག་ཅིང་གཞན་གྱི་ཁུར་འགྲོ་ན། །ཆུ་ཀླུང་
གནོད་པ་ཅན་ལ་བསྙེན་དང་མཚུངས། །དེ་ཕྱིར་དབང་པོ་ཉེ་བར་ཞི་བ་ཡི། །ཚད་མས་ཐོག་མར་རང་ཉིད་
གཞལ་བྱས་ན། །གདོད་ཀྱི་ཕ་རོལ་གཞལ་བའི་གཏན་ཚིགས་ཀྱང་། །དྲང་སྲོང་ངག་གི་རྗེས་སུ་སོན་པར་
འགྱུར། །གླེང་གཞིའི་རབ་བྱེད་དོ།།
མཁས་པའི་ཚིག་ལ་རོ་མྱང་གིས། །ཕལ་པས་ཟས་སྐོམ་ཙམ་གྱིས་ཚིམ། །མུ་ཏིག་མེད་པའི་ཉ་
གསོད་པ། །གདོལ་པ་རྣམས་ཀྱི་སྤྱོད་ཚུལ་ཡིན། །དམ་པ་གྲོགས་སུ་བསྟེན་པ་ལས། །འདི་ཕྱིའི་ལེགས་སྨོན་
ཐམས་ཅད་འགྲུབ། །ཤཱཀྱ་བཟང་ལྡན་ལ་བསྟེན་ནས། །འདྲེག་མཁན་འདུལ་བ་འཛིན་པར་འགྱུར། །ནགས་
ཚལ་ཕལ་པ་མང་མོད་ཀྱི། །ཙན་དན་ཡོད་པ་མཱ་ལ་ཡ། །ཀུན་ཏུ་སྐྱེ་བོས་གང་གྱུར་ཀྱང་། །དགེ་བའི་གྲོགས་
པོ་ལ་ལ་ཙམ། །རང་བཞིན་ངན་པ་ལ་བསྟེན་ན། །དམ་པ་མཐོང་ཡང་ཐེ་ཚོམ་སྐྱེ། །ཁྱི་ཡིས་ཕུག་པའི་བྱིས་པ་
དག །ནེའུ་ལི་མཐོང་ནའང་སྐྲག་ཅིང་བརྒྱལ། །གཡོ་ཅན་རྣམས་ཀྱིས་རང་ཉིད་ལ། །དམའ་འབེབས་བྱས་པ་ར



113ཞལ་གདམས་བསླབ་བྱའི་སྐབས།
མ་ཤེས་པས། །དྲང་ཞིང་བདེན་པར་སྨྲ་བ་ལ། །ལྐུགས་པ་ཡིན་ཞེས་བླ་དྭགས་འདོགས། །ཡོན་ཏན་ལྡན་པའི་
སྐྱེས་བུ་ནི། །ས་ཕྱོགས་གཞན་ལ་ཕྱིན་ན་བྲིན། །ཁུ་བྱུག་མོན་དུ་སྐྱེས་ན་ཡང་། །ཅ་ཅོ་བྷོ་ཊའི་དབུས་ན་སྙན།།
གཞོན་ནུའི་དུས་ན་བསམ་མེད་ཀྱི། །དབང་དུ་གྱུར་པ་ཐལ་ཟིན་ཀྱང་། །ད་ནི་ལང་ཚོར་གྱུར་པའི་དུས།།
འཆལ་དང་ཆུང་མའི་དབང་མ་གཏོང་། །རྒས་པ་ཤི་བའི་སྔོན་འགྲོ་ལ། །ངེས་འབྱུང་སྐྱེ་བ་ལྟ་ཞོག་གི །བུ་ལ་
ཁྱིམ་ཐབ་ཕོགས་ཟེར་ནས། །ད་དུང་སོས་དལ་བྱེད་པ་བླུན། །འཇིག་རྟེན་དག་ན་དགྲ་མང་ཡང་། །འཆི་
བདག་ལྟ་བུའི་འཇིགས་པ་མེད། །གཤིན་རྗེའི་ཁ་རུ་ཆུད་ཟིན་པ། །བསམས་ནས་ཆོས་ལ་གུས་པར་གྱིས། །
ངོ་ཚ་དཔང་པོར་མི་བྱེད་ཅིང་། །ཁེ་ཉེན་ཅུང་ཟད་མི་བལྟ་ན། །ཟས་གོས་སྒྲུབ་ལ་ཐབས་མཁས་ཀྱང་། །ཉ་པ་
རྣམས་དང་ཁྱད་པར་ཅི། །ངན་པ་ཇི་ལྟར་ཉམ་ཆུང་བ། །གླང་པོའི་ཀོ་བ་བསྐམས་དང་མཚུངས། །སྒོག་སྐྱ་ག་
པུར་གྱིས་བྱུགས་ཀྱང༌། །རང་གི་མཚན་ཉིད་མི་འདོར་ལྟར། །ཅུང་ཟད་རྐྱེན་གྱིས་མཐོ་དམན་ཅན། །སྲང་
མདའ་ལྟ་བུའི་སྐྱེ་བོ་སྤང་། །རྒྱལ་པོ་སྙན་ཁུང་སྲབ་པ་དང༌། །བློན་པོ་གཟུ་བོར་མི་གནས་པ། །བཙུན་མོ་ཕྲ་
མར་དགའ་བ་གསུམ། །རྒྱལ་སྲིད་དཀྲུག་པའི་སྲུབ་ཤིང་ཡིན། །སེངྒེ་རི་དྭགས་ཤ་ཟ་ཡང་། །ལོ་གཅིག་
འདོད་པ་ལན་གཅིག་སྤྱོད། །འབངས་རྣམས་རྒྱལ་པོའི་དཔལ་ཡིན་ཡང་། །དཔྱ་ཐང་ཡང་ཡང་སྡུད་ན་
ཉམས། །བོང་བུ་བཞིན་དུ་འདོད་པ་ལ། །ཆོག་ཤེས་མེད་པའི་འཁོར་ངན་གྱི། །ལྐོག་ཏུ་མི་ལྟོགས་མནར་བྱེད་
པའི། །འཚིར་དཔྱད་མགར་བ་ལ་ཡང་མེད། །དྲུག་ཆའི་དཔྱ་ཐང་ཐོབ་པའི་གནས། །མང་པོས་བཀུར་བ་ཁོ་
ན་སྟེ། །དེ་ཡི་ཁྲིམས་ལུགས་མི་སྲོང་ན། །བུ་ལོན་འབངས་ལ་བླངས་པ་ཡིན། །རི་བོ་ས་ཡི་ཁུར་ཡིན་ཀྱང་།།
ཐེག་པ་དམན་པའི་རྣམ་འགྱུར་མེད། །གང་དག་བྱས་པ་མི་གཟོའི་ཁུར། །བང་ཆེན་ས་གཞིས་ག་ལ་ཐེག །སྐྱེ་
བོ་ཉོ་ཆང་ལ་དགའ་དང་། །བུད་མེད་ལྐོག་ཟས་བྱེད་པ་གཉིས། །ཁྱིམ་ཐབ་བརླག་ལ་མཚུངས་པ་ཡི། །དཔང་
པོ་སྲང་རྡོ་ཁོ་ན་ཡིན། །གཞན་དག་འབྱོར་བ་མཐོང་ནས་ནི། །ཤིན་ཏུ་འཁྲུགས་པའི་སེམས་བསྐྱེད་ཀྱང་། །དེ་
ལས་ཅུང་ཟད་མི་རྙེད་སྟེང༌། །རང་གི་བསོད་ནམས་ལྷག་མེད་འཇོམས། །ནོར་ལྡན་སེར་སྣས་བསྡམས་པ་
རྣམས། །མཆོད་སྦྱིན་ཡུལ་ལ་འཁོན་པའི་རྒྱུས། །སྒྲ་ལྔ་འདོན་པའི་ཡི་དྭགས་ཀྱི། །རྒྱུ་མཐུན་ད་ལྟ་སླེབས་པ་
མང་། །མི་བསྲུན་ཁ་ནས་དོན་པ་ཡི། །ཚིག་ངན་སྦྲུལ་གྱི་ལྕེ་སྐྱོང་ན། །ཕ་རོལ་སྙིང་ལ་ཟིན་པའི་ནད། །རྒྱུན་
ཤེས་ཞུས་ཀྱང་བཅོས་པར་དཀའ། །བདག་ལ་གནོད་པ་དེ་བྱུང་ན། །བཟོད་པའི་སྨན་ལ་བསྟེན་བྱ་སྟེ། །ལང་
ཚོ་རྒུད་པར་མི་འགྱུར་བའི། །དཀའ་ཐུབ་ནང་ན་དེ་ཉིད་མཆོག །ཁྱིམ་པ་ཡོན་ཏན་མི་ལྡན་ཀྱང་། །བསམ་པ་
བཟང་པོར་ནན་གྱིས་སློབ། །མེ་ཡི་གྲོགས་སུ་རླུང་བཞིན་དུ། །དགེ་བའི་ཆོས་རྣམས་སྲུང་བའི་ཕྱིར། །སློང་བ་
དང་འདྲའི་མཛའ་བཤེས་དཀོན། །མ་སྦྱིན་ཁ་ནས་མ་འདོན་ཅིག །གཏོང་བ་དང་འདྲའི་བང་མཛོད་ནི།།



114ཞལ་གདམས་དང་མགུར་གླུ་གཅེས་བཏུས།
མགོན་མེད་ཟས་སྦྱིན་ལའང་མེད། །ཁྱིམ་ཐབ་རྙེད་པ་སླ་མོད་ཀྱི། །ཕ་མ་རྙེད་པ་ཤིན་ཏུ་དཀོན། །དེ་ཉིད་
བཀུར་བའི་བསོད་ནམས་ཁྱད། །ཤེས་ན་ལོག་ལྟའི་གཡང་ལས་གྲོལ། །གཞན་ལ་གནོད་པ་ལྷུར་བྱེད་ན།།
དེ་ནི་ཚངས་པར་སྤྱོད་ཀྱང་ཅི། །སྤུ་གྲིས་བཟུང་བའི་སྦྲང་རྩི་ཡིས། །རྨས་པ་ཉིད་ལས་གསོས་པ་མེད། །དགྲ་
བོ་ཐུལ་བའི་མཐའ་ཚོལ་ལ། །ཚེ་ཡིས་གཏུགས་པར་གྱུར་པ་སྟེ། །དེ་ལ་ཉེ་བར་ལེན་པའི་སེམས། །བཏུལ་ན་
རང་ཉིད་བདེ་བ་ཐོབ། །ཇི་སྲིད་ཆོག་ཤེས་མ་ཐོབ་པ། །དེ་སྲིད་ནོར་གྱིས་ཕོངས་པ་སྟེ། །བྱི་བས་འབད་ནས་
བསགས་པའི་མཐར། །ལྟོགས་དྲིར་ཤི་བ་མ་ཐོས་བསམ། །དྲང་པོ་རེ་ཞིག་མཐུ་ཆུང་ཡང་། །དེ་ཡི་རང་བཞིན་
ཉམས་པ་མེད། །ཉི་མ་སྤྲིན་གྱིས་སྒྲིབ་ན་ཡང་། །དེ་མ་ཐག་ཏུ་ལྷག་པར་གསལ། །དགྲ་བཅོམ་རྣམས་ཀྱི་
ཚུལ་ཁྲིམས་ནི། །ཁྱིམ་ནས་རྙེད་པར་མི་འགྱུར་ཀྱང་། །དུས་ཁྲིམས་ཡན་ལག་བརྒྱད་པ་དང་། །དགེ་བསྙེན་
གནས་ལ་གུས་པར་གྱིས། །དགེ་སྦྱོང་གཞན་སྡེ་འཐག་པ་དང༌། །སྔགས་པ་མཐུ་གཏད་བྱེད་པ་ལས། །ཁྱིམ་
པ་གཟུ་བོར་གནས་པ་རྣམས། །ཕ་རོལ་ལེགས་པ་མངོན་སུམ་ཡིན། །སྡོམ་པ་ལན་ཅིག་དྲལ་གྱུར་ཀྱང༌།།
འཆབ་སེམས་མེད་ན་གསོར་ཡོད་ཀྱི། །རྟག་ཏུ་བསམ་པ་ཉམས་པ་རྣམས། །འགྲོ་ས་ངན་སོང་གསུམ་ལས་
མེད། །སྡེ་སྣོད་ཤེས་པས་མི་ཆོག་གིས། །བསླབ་པའི་གནས་ལ་གུས་པ་གཅེས། །ལྷས་བྱིན་གྱི་ནི་བརྟུལ་
ཞུགས་ལྔས། །མེ་ལྕེར་དྲངས་པ་མ་ཐོས་སམ། །དམ་པ་རེ་ཞིག་ཉམས་གྱུར་ཀྱང་། །དེ་ལས་ལྡང་བའི་ཐབས་
བྱེད་དེ། །ཟླ་བ་ཉ་བ་གཟས་ཟིན་ཀྱང་། །ད་དུང་གླིང་བཞི་བསྐོར་ལ་བརྩོན། །དགོན་པར་བསྡད་པས་མི་
ཆོག་གིས། །དགེ་སྦྱོང་གི་ནི་ཆོས་བཞི་བརྟག །འབྲོག་གནས་དབེན་པ་སྤྱང་ཀི་དང་། །ཝ་མོས་བཟུང་བ་མ་
མཐོང་ངམ། །གང་ལ་སྙིང་རྗེ་ཡོད་པ་དེར། །ངེས་པར་ཐར་པའི་ས་བོན་ཡོད། །ཀུན་ཏུ་རིགས་ཅན་དེ་ཡིན་གྱི།།
ཆོ་འབྲང་བཙུན་པ་ལྟར་སྣང་ཙམ། །རིན་ཆེན་སྣ་བདུན་ལྡན་ན་ཡང་། །འཆི་བའི་ཚེ་ན་རྗེས་མི་འབྲང༌།།
འཕགས་པའི་ནོར་བདུན་བསྟེན་པ་རྣམས། །དབང་ཕྱུག་བརྒྱན་དུ་འགྲོ་བ་མང་། །ཆོས་བཞིན་སྤྱོད་དང་དབང་
པོ་ཐུལ། །དེ་ལ་དགྲ་བཅོམ་ཐག་མི་རིང་། །ཆོས་ཀྱིས་བཙོས་ཀྱང་སྡིག་པས་བཀབ། །དེ་འདྲ་ཐར་པའི་རྒྱལ་
མཚན་མིན། །རྫས་ལས་འཕེལ་བའི་བསོད་ནམས་བདུན། །སྒྲུབ་པ་ཐུབ་པའི་ལུགས་ཡིན་གྱིས། །དམ་པར་
བཏགས་ནས་དཀོར་རྫས་ལ། །གཟི་བྱིན་བསྒྲུབ་ན་ཤིན་ཏུ་ཉམས། །སོ་སོ་སྐྱེ་བོའི་རང་ཉམས་ཀྱིས།།
འཕགས་པར་མཇལ་བར་མི་བྱ་སྟེ། །ཁྲོན་པའི་སྦལ་པ་རྒན་པོ་ཡིས། །རུས་སྦལ་བཞད་གད་སློང་མིན་ནམ།།
བྱ་བ་ཀུན་ལ་མ་བརྟག་ན། །འགྱིང་ཚུལ་སྟོན་ཡང་དཔའ་བོ་མིན། །བྱི་ལ་སྤོས་པའི་ཟུངས་ཁྲག་དེ། །ཁྱི་རྒན་
གོམ་པ་འཁྱོར་བས་ལྡག །གལ་ཏེ་ནོར་ལ་སྲེད་ན་ཡང་། །དྲང་པོའི་སྤྱོད་པས་བང་མཛོད་དགང་། །བཀང་ནས་
ལེགས་པར་སྤྱོད་ཤེས་ན། །རང་གཞན་སྲུང་བའི་དཔལ་ཐོབ་འགྱུར། །ཇི་སྲིད་ཕ་རོལ་མཐོང་བ་སྟེ། །དེ་?



115ཞལ་གདམས་བསླབ་བྱའི་སྐབས།
སྲིད་གཞན་ལ་ཕན་པ་གྱིས། །གཡོ་སྒྱུ་མེད་པའི་བསམ་སྦྱོར་འདིས། །རང་དོན་ཚགས་སུ་ཚུད་པ་ཡིན།།
རྒྱལ་པོ་ཡུལ་འཁོར་མི་བསྲུང་དང་། །བློན་པོ་ཐབས་ལ་མི་མཁས་པས། །རྒྱལ་སྲིད་འཕེལ་ལྟ་ག་ལ་ཞིག།
རང་གི་སྲོག་ཀྱང་བསྲུང་མི་ནུས། །མི་མཁས་ང་རྒྱལ་ཆེ་བ་དང་། །གཙོ་བོ་འདོད་དང་ཞལ་ཏ་མང་། །བསམ་
པ་མི་མཐུན་འུར་རྡོ་ཡིས། །རང་སྲིད་ཆམ་ལ་ཕབ་པ་མང་། །བྱི་བས་ལྡེ་མིག་འཛིན་པ་དང༌། །བྱ་རོག་ཕྱག་
ཚང་བྱེད་པ་ནི། །བང་མཛོད་མྱ་ངན་འདའ་བ་ཡི། །སྔ་ལྟས་ཡིན་པ་སུས་མི་ཤེས། །དེ་ཕྱིར་རྒྱལ་བློན་འབངས་
བཅས་ཀུན། །ལྗོན་ཤིང་ལ་ནི་འཁྲི་ཤིང་ལྟར། །ཕན་ཚུན་བལྟོས་གྲུབ་གཟུ་བོའི་བློས། །རང་སའི་བྱ་བ་དྲང་
པོར་སྲོངས། །བཟའ་ཤིང་བཏུ་བར་བྱ་མོད་ཀྱིས། །སོལ་བ་མཁན་གྱི་ལུགས་མི་སྐྱོང་། །དཔྱ་ཁྲལ་ཡན་ལག་
མ་རྫོགས་ཀྱང་། །ཞོ་ཤའི་དྲིན་ལ་ལེགས་པར་སོམས། །སྦྲང་རྩི་དང་ནི་ཐི་བྱའི་ཚང་། །ཟླ་བ་ཚེས་དང་རྒྱལ་
པོའི་ནོར། །ཅུང་ཟད་བསགས་པས་འཕེལ་བའི་ཕྱིར། །ཆུ་ཐག་ལྟ་བུའི་རྣམ་འགྱུར་སྤོངས། །མི་དགེ་བཅུ་ལ་
ལོག་ལྟ་ཐུ། །དེ་ལས་སྲོག་གཅོད་འབྱུང་བས་ན། །ཕྱི་རོལ་ཉམས་པ་མི་བསམས་ཀྱང་། །ཚེ་ཐུང་གྱུར་ལ་སྐྲག་
པར་བྱ། །རྨ་བྱ་ཚད་པས་གདུངས་གྱུར་ཀྱང་། །རྫིང་བུ་རྙོག་མར་འཇུག་མི་བྱེད། །ཡ་རབས་ཤིན་ཏུ་ཉམ་ཐག་
ཀྱང་། །མ་བྱིན་ལེན་ལ་སྤྲོ་བ་ཞན། །ལོག་གཡེམ་རྣམ་པ་མང་མོད་ཀྱི། །སྡོམ་པ་འཇིག་པར་བྱེད་པ་ནི། །ཁ་
ན་མ་ཐོ་ཆེན་པོའི་གནས། །དེ་བཞིན་གཞན་སེམས་བསྲེག་ལས་བྱོལ། །ཁྱིམ་པ་ལ་ཡང་རྫུན་བཀག་ན། །ཕ་
རོལ་བསླུ་བའི་དགེ་སྦྱོང་དང་། །དགེ་འདུན་ལྷག་མར་ལྷུང་བཞིན་དུ། །ཡང་དག་འབུལ་བ་མཚང་རེ་ཆེ། །དེ་
བཞིན་ཕྲ་མ་ལ་སོགས་པ། །བསམ་པའི་ལྷག་མ་གསུམ་པོ་དང༌། །སེམས་པ་ཡིད་ཀྱི་རྣམ་གསུམ་པོའི། །རྒྱུ་
འབྲས་ཤེས་པའང་མཁས་པ་ཡིན། །དུག་སྦྲུལ་སྲོག་ཆགས་གསོད་པ་དང་། །གླང་པོ་རྩྭ་མཆོག་ཟ་བ་གཉིས།།
སྐེམ་སྦེག་ཁྱད་པར་ཆེ་བ་བཞིན། །ཁྲེལ་དང་ངོ་ཚ་ཟས་ཀྱི་མཆོག །ངེས་པར་བརྫུན་པ་མེད་པའི་ཚིག །སྨྲ་
བའི་ཁ་ནི་ཡི་གེ་སྟེ། །དེ་ལས་གཞན་དུ་ལྕེ་བདེ་ཡང་། །ནེ་ཙོ་བཞིན་དུ་སྙིང་པོ་མེད། །ལོང་བར་ཟ་འོག་སྟོན་
པ་དང་། །ཕྱུགས་ཀྱི་མགྲིན་པར་མུ་ཏིག་འདོགས། །དད་པ་མེད་ལ་ཆོས་འཆད་གསུམ། །དུས་ཚོད་གྲོན་པའི་
རྒྱུ་རུ་ཟད། །སྒྲ་པ་དོན་འགྱུར་ལ་རྨོངས་དང་། །ཚད་མ་རྫས་ལྡོག་མི་ཕྱེད་དང་། །བཟོ་གནས་ཆ་ཚད་མི་ལྡན་
དང༌། །གསོ་རིག་ཞུ་རྗེས་མི་ཤེས་དང་། །སྡེ་སྣོད་ལ་རྨོངས་ནང་རིག་པ། །རིག་གནས་ཡིན་ཀྱང་གཟུགས་
བརྙན་ཙམ། །རང་སྡེ་ཤིན་ཏུ་སྲུང་མཁས་པ། །མུ་སྟེགས་ཀླ་ཀློའི་ཁྲོད་ནའང་ཡོད། །འདོད་པར་བགོ་བཤའ་
བྱེད་ནུས་པའི། །སྐྱེས་བུ་དེ་ནི་དྲང་སྲོང་ཡིན། །ཤིན་ཏུ་འདོད་པས་གདུངས་ན་ཡང་། །ཁྲེལ་དང་ངོ་ཚའི་གོས་
མི་འབད། །དེ་ལ་ཡ་རབས་ཞེས་བྱ་སྟེ། །འབྱོར་ལྡན་གཡུང་པོའི་ཁྲོད་ནའང་མང་། །གཡུལ་ངོར་ཞུགས་ན་
བརྟུལ་ཕོད་ཀྱང་། །ཡུལ་གྱི་མི་ལ་དེས་ཤིང་འཇམ། །དམན་པ་རྣམས་ལ་སྙིང་རྗེ་བ། །དེ་ལ་དཔའ་བོ་ཞེས་ག



116ཞལ་གདམས་དང་མགུར་གླུ་གཅེས་བཏུས།
སུ་བརྗོད། །དམ་པ་རྣམས་ལ་མི་སྙན་སྒྲོགས། །བྱིས་པའི་གྲོགས་ལ་ཤིན་ཏུ་གདུང་། །ཆུང་མའི་འོག་ནས་
མི་ལྷོངས་པ། །སྐྱེས་པ་འདྲ་བའི་བུད་མེད་ཡིན། །ལུགས་གཉིས་སྒྲུབ་པའི་མཐུ་ཆུང་ཞིང་། །ཕན་དང་གནོད་
པའི་མཐའ་མི་ཤེས། །ལྟོ་བ་འགེངས་པ་གཙོར་བྱེད་པ། །ཆུ་དང་ནགས་མའི་མི་ཆུང་དངོས། །ཡོན་ཏན་མེད་
པའི་སློབ་དཔོན་དང་། །སེམས་བསྐྱེད་མེད་པའི་སྨན་པ་དང་། །སྤྱི་ཚིག་མེད་པའི་གྲོས་པ་གསུམ། །ཕན་
ལས་གནོད་པ་ཆེ་བའི་རྒྱུ། །མཁས་པ་ང་རྒྱལ་ཆེ་བ་དང་། །ཆེན་པོ་དྲེགས་པས་རྒྱགས་པ་དང་། །ཕྱུག་པོ་སེར་
སྣས་བསྡམས་པ་གསུམ། །དུག་སྦྲུལ་གདེངས་ཀའི་བསིལ་ཡབ་ཡིན། །སློང་ལ་ངོ་ཚ་མེད་མོད་ཀྱིས། །མི་
སྟེར་ཟེར་ན་དེ་བས་དམན། །སྦྱིན་ནོ་ཟེར་བ་དམ་པའི་ཚིག །མི་འདོད་ཟེར་ན་དེ་བས་འཕགས། །རང་ཉིད་
བསྲུང་བ་དེ་ཙམ་དུ། །གཞན་ལའང་ཕན་པ་འབའ་ཞིག་བསྒྲུབ། །ངུར་པ་གཅིག་གིས་ཅིག་ཤོས་ལ། །བསྟི་
སྟང་ཇི་ལྟར་བྱེད་མཐོང་ངམ། །རྗེ་པོ་ངན་ལ་བསྟེན་པ་དང་། །གྲུ་གཟིངས་གོག་པོར་འཇུག་པ་དང༌། །རྒྱ་
མཚོའི་ཆུ་ལ་འཐུང་བ་གསུམ། །སྲོག་ལ་འཇིགས་པ་བསྐྱེད་པའི་རྒྱུ། །ངན་པ་ཆེ་སར་སླེབས་པ་དང་། །དབང་
ཡོད་ངོ་ཚ་མེད་པ་དང་། །ཕུག་རོན་ལྷ་ཁང་ཞུགས་པ་གསུམ། །འགྲིབ་གནོན་བཞིན་དུ་གནོད་པ་མང་། །ཟིལ་
པའི་ཆུ་དང་རྩྭ་ཡི་མེ། །སྤྲིན་གྱི་གྲིབ་མ་འཇག་མའི་སྐྱབས། །སྐྱེ་བོ་ངན་པའི་མཛའ་བཤེས་ལྔ། །དགོས་པའི་
དུས་སུ་བསླུ་བར་མཚུངས། །གྲོ་ཁའི་ཕྱིར་དུ་གསོད་ཅིང་འཚེ། །ཐབས་ཀྱིས་རྐུ་དང་ལོག་པར་གཡེམ། །ཁེ་
ཕྱིར་རྫུན་སོགས་མི་དགེའི་རྒྱུན། །རྒྱ་པའི་ལག་ན་ཡོད་ཟེར་ན། །དེ་ཡི་སྟེང་དུ་ཡུལ་ངན་དང༌། །ཆོམ་རྐུན་
འཇིགས་ལའང་མི་འཛེམ་པའི། །དགེ་སྦྱོང་ཤོ་སྣ་ཁྲིད་བྱས་ནས། །བསླབ་པ་ཚོང་པ་བདུད་ཀྱི་ལས། །ས་ཞིང་
རེངས་དང་ཁེ་མེད་ཚོང་། །མ་དུལ་རྟ་དང་རྐུན་པོའི་བྲན། །ལྐོག་གྱུར་བྱེད་པའི་བུད་མེད་ལྔ། །ཁྱིམ་ཐབ་
བཤིག་པའི་འཐག་ཆེན་ཡིན། །རྒྱལ་པོ་སྡིག་སྤྱོད་བྱེད་པ་དང༌། །བློན་པོ་ལྐོག་བརྔན་ཟ་བ་དང་། །ཧོར་འདྲ་
ཡུལ་འཁོར་འཐག་པ་གསུམ། །མངའ་ཞབས་འཇིག་པའི་ཐོ་བར་མཚུངས། །དམག་དཔོན་སྙིང་སྟོབས་མེད་
པ་དང༌། །དམག་མི་གོ་མཚོན་བྲལ་བ་དང་། །དཔུང་གི་འགྲོ་ལྡོག་མི་ཤེས་དེས། །རུ་པ་ཏི་ཡི་བརྟུལ་ཞུགས་
འཛིན། །ཞལ་ལྕེ་འཁྱོག་པོར་གཅོད་པ་དང་། །རྟོག་དཔྱོད་མེད་པའི་ཕྲ་མ་དང༌། །ཁྲིམས་རྐུན་རེངས་སུ་
འཇུག་པ་གསུམ། །རྒྱལ་ཁྲིམས་ཞིག་པའི་སྔོན་འགྲོར་འོང་། །གཙུག་ལག་ཁང་དང་བླ་མའི་དཀོར། །མཁན་
སློབ་དགེ་འདུན་ལས་བྱེད་དང་། །ཀུན་སློང་ངན་པའི་དགེ་བ་གསུམ། །ངན་འགྲོར་འགྲོ་བའི་ས་མཁན་ཡིན།།
དཔོན་ལ་རྒོལ་དང་བག་མེད་ཆང་། །ཕོ་བས་མི་ཆུན་བཟའ་བཏུང་སྲེད། །ཉིན་ཕྱེད་གཉིད་དང་ནམ་ཕྱེད་
ཟས། །འདི་ལྔ་འགྱུར་བའི་སྡུག་བསྔལ་རྒྱུ། །སློང་མོས་འཚོ་ཞིང་ཁེངས་ཚིག་སྨྲ། །ཟ་བའི་ཡུལ་ལ་འབར་
ཞིང་འཁུན། །ཕ་མའི་དྲིན་ལན་མི་བསམ་པ། །འདི་གསུམ་ཤེས་ལྡན་ཁྲེལ་བའི་རྒྱུ། །དུས་ལ་མ་བབས་འགྲོ་



117ཞལ་གདམས་བསླབ་བྱའི་སྐབས།
དོན་དང་། །ཉམས་རྟོགས་མེད་པའི་ཐོ་ཅོ་དང་། །བདུད་ཀྱིས་བརླབས་པའི་ལུང་བསྟན་གསུམ། །བླུན་པོ་
རྣམས་ལ་མཛེས་པ་ཡིན། །མི་ལུས་ཐོབ་པ་ད་རེས་ཙམ། །དལ་འབྱོར་ཚང་བ་ལན་རེ་ལ། །བཤེས་གཉེན་
འབད་ནས་མི་བསྟེན་ཅིང་། །གལ་ཆུང་ཆོས་ལ་བྱེད་པ་འཁྲུལ། །འཕགས་པ་མཐོང་བ་ལན་གཅིག་དང་།།
དབང་བཞི་ཐོབ་པ་རེས་འགའ་ལ། །དམ་ཚིག་ཡལ་བར་འདོར་བ་ཡི། །སྐྱེས་བུ་དེ་ནི་སྨྱོན་པ་དངོས། །འབྱོར་
པ་ཆུ་ཡི་ལྦུ་བར་མཚུངས། །སྲོག་ནི་གཤིན་རྗེའི་གཞན་དབང་ཅན། །དེ་ཕྱིར་མཆོག་གི་སྨན་པ་ལ། །བསྙེན་
དང་དམ་ཆོས་བདུད་རྩི་འཐུང་། །གསོ་དཔྱད་ཕལ་པ་འདི་འདྲས་ནི། །རྣམ་པ་ཀུན་ཏུ་ག་ལ་སྐྱོབས། །ནད་དོ་
ཅོག་གི་རྩ་བ་ནི། །མ་རིག་འཛིན་པ་ཡིན་པའི་ཕྱིར། །དེ་ལྟ་ན་ཡང་རྨོངས་ཆེན་རྣམས། །སྨན་ལས་དུག་ལ་
རིན་ཐང་ཆེ། །ཀུན་གྱིས་ཕྱག་མཆོད་བྱེད་པ་ཡི། །མཆོད་རྟེན་ཁྭ་ཏས་བརྙས་ལ་ལྟོས། །གང་ཞིག་ནོར་བུའི་
འབྱུང་གནས་ནི། །རིན་པོ་ཆེ་ཡི་གླིང་ཡིན་བཞིན། །ཆོས་དང་ནོར་དང་འདོད་པ་དང་། །ཐར་པའི་འབྱུང་གནས་
ཤེས་རབ་ཡིན། །དེ་དེ་དགེ་བའི་བཤེས་གཉེན་དང་། །ཐོས་པ་མང་པོ་ལས་འབྱུང་ན། །རིགས་གཟུགས་ལང་
ཚོས་སྒེག་གྱུར་ཀྱང་། །དེ་ཉིད་བསྲིང་ན་ཉམས་པའི་རྟགས། །འདི་ན་ནམ་མཁའ་ས་གཞིའི་བར། །རིང་བ་
ལས་ཀྱང་ཕལ་པ་དག །དམ་པའི་ཆོས་ལས་རིང་གྱུར་པས། །མཁས་ལས་སྤྲེལ་རྒན་ངོ་མཚར་ཆེ། །དེ་བཞིན་
རྒྱ་མཚོའི་ཕ་རོལ་དང་། །ཚུ་རོལ་ཡིན་མིན་དེ་སྲིད་ལས། །ཕལ་དང་དམ་པའི་ཆོས་རིང་བས། །ལེགས་པར་
བཤད་ལ་སུ་ཡིད་གཏོད། །འདི་ལྟ་ན་ཡང་ཀེ་ཏ་ཀས། །ཆུ་དང་རྙོག་མ་དབྱེ་བ་བཞིན། །རིགས་པ་དང་ནི་མ་
ཡིན་པའི། །མཚན་ཉིད་བཤད་ལ་ཉེས་པ་མེད། །ཅི་ཕྱིར་ཞེ་ན་རྨོངས་པ་དང་། །འདྲ་བའི་མུན་པ་ཡོད་མ་ཡིན།།
ལེགས་བཤད་འདྲ་བའི་སྐྱེས་མེད་པས། །དམ་པའི་དོན་ལྡན་གཏམ་འདི་བྱས། །ངེས་པ་ཁོ་ནར་འབྱུང་
འགྱུར་བའི། །འཆི་བ་ལ་ཕན་དམ་པའི་ཆོས། །དེ་ཉིད་ཤེས་པའི་སྔོན་འགྲོར་ནི། །འཇིག་རྟེན་གྱི་ནི་ཆོས་
ལུགས་བརྟག །ལྷ་དང་མི་ཡི་ཐེམ་སྐས་ལ། །བརྟེན་ནས་ཐར་པ་བསྒྲུབ་པའི་ཕྱིར། །རིག་དང་ཞགས་སུ་ལྡན་
པའི་ཟླར། །འཇིག་རྟེན་མཁྱེན་པ་བསྔགས་མིན་ནམ། །ཉི་མའི་སྔ་དྲོ་ཕྱི་དྲོ་དང་། །ནོར་དང་ལང་ཚོ་མི་བརྟན་
ཀྱང༌། །ཆོས་དང་བདེན་པ་བརྟན་པའི་མཐུས། །འདིས་ཀྱང་གཞན་ལ་ཕན་པར་ཤོག།
དམངས་ལ་སྤྲིང་བའི་གཏམ་དཔེ་དོན་འབྲེལ་བ་ཞེས་བྱ་བ་རྒྱལ་བའི་མྱུ་གུ་ཨ་བྷ་ཡ་དཱི་པས་རྒྱ་གར་ཀཱ་མ་རུ་པའི་གནས་དང་
ཉེ་ཞིང་། བྱ་རྒོད་ཕུང་པོའི་རི་བོ་ལྟར་ཡོད་པའི་ཨ་ཙ་ར་ཁ་སྤུ་ཅན་གྱིས་སྟོང་དཔོན་བྱང་ཆུབ་རྒྱལ་མཚན་ལ་གདམས་པ་རྫོགས་སོ། །གཏམ་
ཚོགས་ལེའུ་བཅུ་པའོ།། །།



118ཞལ་གདམས་དང་མགུར་གླུ་གཅེས་བཏུས།
༤ ༦
བསླབ་བྱ་མུ་ཏིག་ཕྲེང་བ།
ཐུའུ་བཀྭན་བློ་བཟང་ཆོས་ཀྱི་ཉི་མ། (༡༧ ༣༧—༡༨༠༢)
༄༅། །དགེ་ལེགས་ཚོགས་གཉིས་རིན་ཆེན་ལས་གྲུབ་པའི། །སྐུ་གསུམ་རྣམ་པར་རྒྱལ་བའི་ཕོ་བྲང་ལ།།
དབང་བསྒྱུར་འགྲོ་ལ་བརྩེ་བའི་སྤྱན་སྟོང་ཅན། །ཆོས་ཀྱི་རྒྱལ་པོ་བླ་མར་ཕྱག་བགྱིས་ནས། །སྔོན་བསགས་
ལས་སྨོན་དགེ་བའི་མཐུ་བཙན་པས། །སྟོབས་ཀྱི་འཁོར་བསྒྱུར་རིགས་ལས་བློ་གྲོས་ཀྱི། །སྣང་བ་ཉི་མའི་
འོད་ལྟར་ཆེས་གསལ་བ། །ལྷ་ཡི་བཙུན་པ་ཁྱོད་ལ་འདི་སྐད་སྨྲ།།
དལ་བ་ཐོབ་དང་བསྟན་དང་མཇལ་བ་དང༌། །དགེ་བའི་བཤེས་དང་འཕྲད་པ་ཆེས་དཀའ་ན།།
འདི་དག་ཐམས་ཅད་འཛོམ་པའི་ལུས་རྟེན་འདི། །དོན་མེད་སྟོང་ཟད་བྱེད་པ་ཤིན་ཏུ་ཕངས། །ཀུན་གྱི་སྲོག་
ལ་དབང་བསྒྱུར་འཅི་བདག་བདུད། །ངེས་པར་འོང་ལ་ནམ་འོང་ཆ་མེད་ཅིང་། །གློ་བུར་སླེབས་ཚེ་ཕན་ངེས་
ཆོས་ལས་གཞན། །མེད་ཕྱིར་དམ་པའི་ཆོས་ལ་འབད་པར་རིགས། །ཡང་སྲིད་ཕྱི་མར་གར་སྐྱེ་རང་དབང་
མེད། །བདེ་སྡུག་གང་མྱོང་ད་ལྟའི་ལས་ལ་རག །བདེ་བ་འདོད་ཅིང་སྡུག་བསྔལ་མི་འདོད་ན། །དཀར་ནག་
ལས་ལ་བླང་དོར་བྱ་བར་རིགས། །འཇིག་རྟེན་འདི་ན་མི་བསླུ་གཅིག་ཀྱང་མེད། །ནམ་ཡང་བསླུ་མེད་དཀོན་
མཆོག་ཁོ་ནར་ངེས། །དེ་བས་དེ་ལ་སྙིང་ནས་སྐྱབས་སོང་ན། །འཁོར་བ་ངན་འགྲོའི་འཇིགས་ལས་སྐྱབས་
པར་ངེས། །ཇི་ལྟར་ས་ལ་བརྟེན་ནས་ལོ་ཏོག་བཞིན། །ཚུལ་ཁྲིམས་རྩ་བ་སྙིང་རྗེའི་ཆུས་བརླན་པར། །བརྟེན་
ནས་དཀར་པོའི་ཆོས་ཀུན་སྐྱེ་གསུང་ཕྱིར། །ཁས་བླངས་ཚུལ་ཁྲིམས་སྲོག་ལས་གཅེས་པར་བསྲུང་། །ཇི་ལྟར་
འོག་གཞི་མེད་པར་ཁང་པ་ཡི། །ཐོག་དང་ཡང་ཐོག་འགེབས་འདོད་བཞད་གད་གནས། །དེ་བཞིན་ཆོས་ཀྱི་
གཞི་མ་ཚུལ་ཁྲིམས་དང་། །བྲལ་བའི་ཟབ་མོའི་ཆོས་ཀྱིས་ཕན་པར་དཀའ།།
བླ་མའི་བྱིན་རླབས་ཆར་གྱིས་མ་བརློན་ན། །རང་རྒྱུད་ཐ་བ་སྐམ་པོར་དགེ་སེམས་ཀྱི། །མྱུ་གུ་ཙམ་
ཡང་སྐྱེ་བར་མི་འགྱུར་ན། །བྱང་ཆུབ་འབྲས་བུ་སྨིན་པར་ཇི་ལྟར་འགྱུར། །དེ་ཕྱིར་ལམ་སྟོན་དགེ་བའི་བཤེས་
གཉེན་མཆོག །བསམ་དང་སྦྱོར་བས་བསྟེན་ཚུལ་མ་ལོག་ཅིང་། །ཟོལ་མེད་དད་པས་སྙིང་ནས་གསོལ་
བཏབ་ན། །གནས་སྐབས་མཐར་ཐུག་དགོས་འདོད་ལྷུན་གྱིས་འགྲུབ། །ཆོས་ཀྱི་རྩ་བ་བླ་མའི་དམ་ཚིག་ཡིན།།
ཆོས་ཀྱི་སྙིང་པོ་ངེས་འབྱུང་བྱང་སེམས་ཡིན། །ཆོས་ཀྱི་མཐར་ཐུག་ངེས་དོན་དབུ་མ་ཡིན། །ཆོས་ཀྱི་གནད་
འགག་དེ་ལ་འདུས་སོ་ཞེས། །ཆོས་ཀྱི་རྒྱལ་པོ་བླ་མས་དེ་སྐད་གསུངས། །ཆོས་ཀྱི་ཚུལ་ལ་སྙིང་ནས་འཇུག་



ཞལ་གདམས་བསླབ་བྱའི་སྐབས།119
འདོད་ན། །ཆོས་ཀྱི་རོ་ཡི་བཅུད་འདི་མྱོང་ཡང་འཚལ། །ཐོག་མ་མེད་ནས་རང་སེམས་རྒྱ་ཡན་འདི། །ཕྱི་རོལ་
སྣ་ཚོགས་ཡུལ་ལ་འཕྲོ་འཕྲོ་ནས། །ནང་དུ་བློ་ཁ་གཏན་ནས་མ་ཕྱོགས་པས། །གསལ་རིགས་སེམས་ཀྱི་རང་
གཟུགས་ཡེ་མ་མཐོང༌། །ད་ནི་བླ་མའི་གདམས་ངག་མེ་ལོང་ལ། །བལྟས་ནས་རང་སེམས་སྐྱེས་བུའི་བཞིན་
རས་ཀྱི། །གློ་བུར་དྲི་མའི་ནག་ནོག་ཀུན་བསལ་ནས། །དྲི་བྲལ་རང་ཞལ་མཇལ་ན་མི་འཐད་དམ། །འཁོར་
བ་པ་དང་མྱ་ངན་འདས་པའི་ཆོས། །འཇའ་ཚོན་བཞིན་དུ་སྣ་ཚོགས་བཀྲ་བ་འདི། །ནང་གི་སེམས་ཀྱི་རི་མོར་
བྲིས་ཙམ་ལས། །ཕྱི་རོལ་དོན་གྱི་སྟེང་ནས་གྲུབ་པ་མེད། །རང་སེམས་མེས་པོས་འཁོར་འདས་ཀུན་སྤྲུལ་
མོད། །བྱེད་པོ་ཉིད་ཀྱང་བརྟགས་ཅིང་དཔྱད་པའི་ཚེ། །འདི་ཡིན་འདི་མིན་ངོས་བཟུང་དང་བྲལ་བ། །གསལ་
རིག་བདེ་བའི་ཉམས་མྱོང་ཙམ་དུ་ཟད། །ཞི་བདེའི་མལ་དུ་བསྐལ་པ་བརྒྱ་སྟོང་བར། །མཉམ་གཞག་གཉིད་
དུ་ཡུར་བའི་འཕགས་པའི་གནས། །ཐོབ་ཀྱང་གཞན་དོན་སྒྲུབ་ལ་མཐུ་དམན་པས། །བློ་ལྡན་དོན་གཉེར་
གཙོ་བོར་འོས་མ་ཡིན།།
ཐོག་མེད་དུས་ནས་དྲིན་གྱིས་བསྐྱངས་པ་ཡི། །མ་རྣམས་འཁོར་བའི་སྡུག་བསྔལ་མེ་ཆེན་གྱིས།།
མནར་བས་ཆོ་ངེ་འདེབས་རྣམས་ཡལ་དོར་ནས། །རང་བདེའི་དོན་གཉེར་དེ་ལས་ཐ་ཆོད་སུ། །དེ་ཕྱིར་སྙིང་
རྗེའི་རྩ་བ་བརྟན་པོ་ཅན། །རིན་ཆེན་བྱང་ཆུབ་སེམས་ཀྱི་དཔག་བསམ་ཤིང་། །དོན་གཉིས་འབྲས་བུ་གཡུར་
དུ་ཟ་བ་དེ། །སྐྱེ་རྒུའི་ཉེར་འཚོར་འགྲུབ་པའི་ཐབས་ལ་འབད། །རྫོགས་སངས་རྒྱས་ཞེས་བྱ་བའི་སྒྲ་བོ་ཆེ།།
བགྲངས་རིང་བསྐལ་པར་ལྟོས་མིན་སྙིགས་དུས་ཀྱི། །ཚེ་ཐུང་གཅིག་ལ་མངོན་དུ་བྱེད་པའི་ཐབས། །གསང་
སྔགས་ཉེ་ལམ་འདིར་འཕྲད་སྐལ་བ་བཟང་། །དེ་ཡང་འཇུག་སྒོ་དབང་ཐོབ་དམ་སྡོམ་རྣམས། །གཅེས་པར་
བསྲུང་སྟེ་བསྐྱེད་རྫོགས་མན་ངག་གནད། །ཉམས་མྱོང་ཅན་གྱི་བླ་མའི་ཞལ་ལུང་བཞིན། །ཐུན་བཞིའི་རིམ་
པས་ཉམས་སུ་བླང་བྱས་ཏེ། །ཟག་བཅས་མངོན་ཤེས་ཙམ་དང་ཐུན་མོང་གི །དངོས་གྲུབ་ཕྲན་ཚེགས་ཙམ་
གྱིས་མི་ཚིམ་པར། །མཆོག་གི་དངོས་གྲུབ་གཙོ་བོར་དོན་གཉེར་བ། །དེ་ལ་རྣལ་འབྱོར་པ་ཞེས་མཁས་
རྣམས་ཟེར།།
མདོར་ན་འདི་ཕྱི་གཉིས་ལས་ཕྱི་མ་དང་། །ཆོས་དང་འཇིག་རྟེན་གཉིས་ལས་དམ་ཆོས་དང་།།
བཤད་དང་སྒྲུབ་པ་གཉིས་ལས་སྒྲུབ་པ་རྣམས། །གཙོ་བོར་འཛིན་པ་མ་ནོར་འདམ་ག་ཡིན། །འོན་ཀྱང་ཐོས་
པ་མེད་པའི་སྒོམ་པ་ནི། །ལག་རྡུམ་བྲག་ལ་འཛེགས་དང་འདྲ་བར་གསུངས། །དེ་བས་ཐོག་མར་རྒྱ་ཆེན་
གཞུང་ལུགས་ལ། །གནད་དུ་འགྲོ་བའི་ཐོས་བསམ་བགྱིད་པ་འཚལ། །ཚིག་འཁྲིའི་ལྦུ་བར་དམ་བཅའི་
སྟེགས་འཆའ་ཞིང་། །གཞན་སྨོད་ཚིག་མདའི་སྦྱོར་བ་ལྷུར་ལེན་དང༌། །མིང་གི་གོ་ས་མཐོན་པོ་ལ་རེ་བས།།



120ཞལ་གདམས་དང་མགུར་གླུ་གཅེས་བཏུས།
ལང་ཚོ་ཡོལ་བར་བྱེད་རྣམས་དོན་སྙིང་རུལ། །རིན་ཆེན་ཆོས་ཀྱང་དཀོན་ལ་འཚེ་བ་མང་། །གསུངས་ཕྱིར་
ཆོས་ཀྱི་བར་ཆད་ཞི་བའི་ཆེད། །སྐྱབས་འགྲོ་གསོལ་འདེབས་མདོ་སྒྲོལ་ལ་སོགས་ལ། །འབད་ན་ཚེ་དང་
ཆོས་ཀྱི་བར་ཆད་བཟློག །འདུ་འཛི་ལུས་འབྱོར་ཁ་ཞིམ་ལོང་གཏམ་གཉིད། །ཤུ་སོགས་རྣམ་གཡེང་ཁོ་ནས་
དུས་འདའ་ན། །བདུད་དང་བར་ཆད་གཞན་ནས་མ་འོངས་ཀྱང་། །རང་ཉིད་རང་གི་བདུད་དུ་བབས་པ་ཡིན།།
སྡིག་པའི་གྲོགས་ལ་རྒྱལ་བའི་སྲས་ཀྱང་འཇིགས། །དེ་ཕྱིར་དམ་པ་མིན་པའི་ལས་དག་ལ། །སྦྱོར་བར་བྱེད་
ན་ཕ་མ་ཡིན་ཡང་རུང་། །བདུད་དུ་གསུངས་ཕྱིར་བརྟགས་ནས་སྤོངས་པ་གཅེས། །འདིར་ནི་མང་དུ་བཤད་
ལྟ་ཅི་ཞིག་དགོས། །དམ་པའི་ལེགས་བཤད་སྤྱི་དང་ཁྱད་པར་དུ། །བཀའ་གདམས་བཀའ་བརྒྱུད་གོང་མའི་
རྣམ་ཐར་སོགས། །ཡང་ཡང་བལྟས་ཤིང་ཡི་དམ་འཆའ་བར་བྱོས། །ཇི་སྐད་བཤད་པའི་དོན་རྣམས་ཉམས་
བླངས་ན། །ཚེ་དང་ཆོས་ལ་བར་ཆད་མི་འབྱུང་ཞིང་། །ཐོས་བསམ་མཐར་ཕྱིར་རང་གཞན་ཀུན་འཚེངས་པའི།།
དགའ་སྟོན་བཟང་པོ་ཉམས་སུ་མྱོང་བར་ངེས། །དམ་པའི་ཞལ་ནས་ཟབ་མོའི་ཆོས་ཀྱི་གཏམ། །ཐོས་ཀྱང་
ཡུལ་དུས་འདི་འདྲར་སྨྲ་ལ་ཕངས། །དེ་རིང་བློ་ལྡན་ཁྱོད་ཀྱིས་བསྐུལ་བ་ལས། །སྙིང་གཏམ་ཁ་རུ་བཏོན་ཏེ་
ཡི་གེར་བཀོད། །དགེ་བས་འགྲོ་བ་མ་རིག་ལིང་ཐོག་གིས། །བླང་དོར་ལྟ་བའི་བློ་མིག་སྒྲིབ་པ་རྣམས། །ཡང་
དག་གཏམ་གྱི་དམིགས་བུ་ལ་བརྟེན་ནས། །ཐམས་ཅད་མཁྱེན་པའི་ལམ་དུ་འཁྲིད་པར་ཤོག།
ཅེས་བསླབ་བྱ་མུ་ཏིག་ཕྲེང་བ་ཞེས་བྱ་བ་འདི་ནི་མིའི་དབང་པོ་ཧར་ཆིན་ཝང་རཏྣ་སིདྡྷིའི་རིགས་སྲས་ལྷའི་བཙུན་པ་མཐུ་
སྟོབས་ཉི་མས་དབུས་གཙང་ཆོས་ཀྱི་ཞིང་དུ་སློབ་གཉེར་ལ་འགྲོ་སྐབས་ནན་ཏན་ཆེན་པོས་བསྐུལ་བའི་ངོར། བཙུན་གཟུགས་བློ་བཟང་
ཆོས་ཀྱི་ཉི་མས་བླ་བྲང་བཀྲ་ཤིས་འོད་འབར་གྱི་གཟིམ་ཆུང་འཆི་མེད་དགའ་ཚལ་དུ་ཤར་མར་སྤེལ་བ་དགེ་ལེགས་སུ་གྱུར་ཅིག།།།



ཞལ་གདམས་བསླབ་བྱའི་སྐབས།121
ལུགས་ཀྱི་བསླབ་བྱ་མེ་ཏོག་ཕྲེང་མཛེས།
རྡོ་གྲུབ་འཇིགས་མེད་འཕྲིན་ལས་འོད་ཟེར། (འཁྲུངས་ལོ། ༡༧༤༥-)
༄༅། །ཀྱེ་ཧོ་གསོན་དང་སྐལ་ལྡན་སྐྱེ་བོའི་ཚོགས། །དཀོན་མཆོག་སྐྱབས་སུ་བསྟེན་ན་ཅི་བསམ་འགྲུབ།།
བླ་མ་སྤྱི་བོར་བསྒོམས་ན་བྱིན་རླབས་འཇུག །ཆོས་སྐྱོང་སྲུང་མ་མཆོད་ན་བར་ཆད་སེལ། །ཡུལ་ལྷ་གཞི་
བདག་བརྔན་ན་མཐུན་རྐྱེན་སྒྲུབ། །མགོ་བའི་ལྷ་ལྔ་གསོལ་ན་སྡོང་གྲོགས་བྱེད། །ནོར་ལྷ་གཡང་ལྷ་མཆོད་
ན་ཕྱྭ་གཡང་འཁོར། །རྗེ་བློན་སྙིང་ནས་བསྟེན་ན་ཁ་འཛིན་ཆེ། །ཕ་མ་སྤྱི་བོར་བཀུར་ན་ཀུན་གྱིས་སྨོན། །མི་
མང་གཉེན་དུ་འདུས་ན་རང་དཔུང་བརྗིད། །སྟོབས་ཆེན་མི་དང་འགྲོགས་ན་དོན་དེ་འགྲུབ། །ཕྱུག་པོ་གཉེན་
དུ་འབྲེལ་ན་ལོངས་སྤྱོད་འཐོབ། །བློ་ཕུག་རྒན་ལ་དྲིས་ན་བློ་མི་བསླུ། །དོན་མཐུན་ཀུན་ལ་དྲིས་ན་གྱོད་མི་
འབྱུང༌། །ལས་ལ་རྟོག་དཔྱོད་ཤེས་ན་བླང་དོར་མཁས། །སེམས་ལ་ཕྲག་དོག་མེད་ན་རང་སེམས་བདེ།།
བཟང་ངན་སེམས་ལ་བཟུང་ན་རྗེས་སོར་དགོས། །ནོར་ལ་འཚོ་སྐྱོང་བྱས་ན་ཕྱུག་པོ་ཡོང་། །ཟས་ནོར་ལོངས་
སྤྱོད་འཛོམས་ན་ཀུན་གྱི་བརྩི། །གཡོ་སྒྱུ་ཁྲམ་གསུམ་མེད་ན་ཀུན་དང་མཐུན། །ཚིག་ཉུང་ཁོག་ཡངས་ཅན་
ལ་ཁ་མཆུ་ཉུང་། །བཟའ་ཚང་བརྩི་སྒོ་ཆེ་ན་སྐྱིད་གྲོགས་ཡིན། །རྒྱལ་པོ་ཆོག་ཤེས་མེད་ན་རྒྱལ་ཁམས་འཁྲུགས།།
རྒྱལ་ཁ་བློན་གྱིས་བསྒྱུར་ན་ཡུལ་སྡེ་དཀྲུག །བློན་པོ་ཞལ་ལྕེ་འཁྱོག་ན་སྡེ་འབངས་འཇིག །བཙུན་པས་ཁེ་
ཚོང་བྱས་ན་འདུལ་ཁྲིམས་ཉམས། །རྗེ་བློན་ཁ་བཙན་ཆེ་ན་བྲན་གཡོག་དཀོན། །སྐྱེ་པ་འགྲོ་རྒྱུག་མང་ན་
གྱོད་དང་ཐུག །ཆུང་མ་ཁ་ལྕེ་རྒོད་ན་ཐ་མ་ཕུང་། །བུ་མོ་མགོ་བོ་ཡང་ན་མི་ཁ་འཁོར། །བན་ཆུང་ཁྱིམ་ལ་དགའ་
ན་་སད་ཁྱེར་འདྲ། །བུ་མོ་གོ་ཁར་རྒས་ན་མ་ལ་སྡང་། །རྒད་པོས་ཁྱིམ་ས་བཟུང་ན་ཆུང་མས་འབོར། །སྔར་
མས་དཔའ་སྐད་བཤད་ན་རོགས་ཀྱིས་འཕྱ། །ཁས་དམན་རྒྱུ་ནོར་ཆེ་ན་དགྲ་ལ་འཆོར། །རབས་ཆད་ལོངས་
སྤྱོད་ཆེ་ན་དཔོན་ལ་འཐོབ། །རྩལ་ཆུང་རྟ་ལ་བརྒྱུགས་ན་མགོ་ཆག་ཉོ། །མཁས་པ་ང་རྒྱལ་ཆེ་ན་བདུད་ཀྱིས་
བསླུ། །ཕྱུག་པོ་སེར་སྣ་ཆེ་ན་རང་མཆུ་བཅིང་། །མེད་པོ་ཟ་འཐུང་ཆེ་ན་ཟ་ཡུན་ཐུང་། །བསོད་ཆུང་ཅུང་ཟད་
འབྱོར་ན་ཁ་ཕོ་ཆེ། །ངན་པ་ཟས་ཀྱིས་འགྲངས་ན་ཆེ་སྐད་འདོན། །མ་རབས་ཆེ་སར་བཞག་ན་ཀུན་ལ་སྡང་།།
སྤྲང་པོ་བརྩི་སྒོ་ཆེ་ན་གྲལ་མགོ་སྙེག །ཕ་མ་རང་དུ་མ་སྐྱུར་མི་ཁ་འཕོག །བྲན་གཡོག་ཆེ་སར་བཞག་ན་རྗེ་ལ་
སྡང་། །འཇིགས་སར་གནས་གཞི་མ་འཛིན་འཇིགས་སྐྲག་འོང་། །བན་བོན་དགྲ་རུ་བཟུང་ན་བྱེད་ཁ་ལྡང་།།
རྫས་ངན་ཕུགས་སུ་མ་བཅུག་གོད་ཁ་འོང་། །གཉན་སར་ས་རྡོ་མ་སློག་ཀླུ་ཡིས་གནོད། །ཡུལ་ལྷ་གཞི་བདག་«



122
ར་སྤྲིན་ཞལ་གདམས་དང་མགུར་གླུ་གཅེས་བཏུས།
མ་དཀྲུག་ཐོག་སེར་འབེབས།།
དྲན་ཚད་ཁ་རུ་མ་འདོན་ཁ་མཆུ་འོང་། །དོན་མེད་འགྲོ་འདུག་མ་མང་གཡེང་བའི་རྒྱུ། །ཕན་མེད་
མགྲོན་རྣམས་མ་བསྡུ་ཟས་ནོར་གྱོང་། །ངན་པ་གཏོང་ལེན་མ་ཆེ་ལོན་རྒྱུ་དཀའ། །སེམས་ལ་རྣམ་རྟོག་མ་ཆེ་
གདོན་གྱི་གཞི། །ཕ་ཚན་དགྲ་རུ་མ་ལེན་དཔུང་དུ་ཁུག །ཁྱིམ་མཚེས་མཛའ་མཐུན་མ་འདོར་གཡར་
སོབས། །མཐོ་ལ་ཕྲག་དོག་མ་ཆེ་དམའ་སར་ལྷུང་། །དམའ་ལ་བརྙས་བཅོས་མ་བྱེད་རང་རྒུད་འབྱུང་།
གཏམ་བདེན་པར་མ་འཛིན་རྟོག་དཔྱོད་གྱིས། །མཐུན་ཀྱང་སྙིང་གཏམ་མ་བཤད་འཁོན་དུས་ཡོད། །འཁོན་
ཀྱང་སྐྱོན་མཚང་མ་འབྲུ་ནམ་ཞིག་འདུམ། །དཔེ་ངན་གཞན་ལ་མ་སྟོན་རང་ལ་མཁོ། །ཟས་ལ་ཁ་ཕོ་མ་ཆེ་ལ་
ཡོགས་འབྱུང་། །སུ་ལ་མ་འདྲིས་གོང་ནས་མཐུན་མ་བྱེད། །གང་ལ་མ་བརྟགས་བར་དུ་བློ་གཏད་སྤོངས།།
ཐག་ཆོད་བར་དུ་བཟང་ངན་གཏམ་མ་སྨྲ། །ལྟས་ངན་གཞན་ལ་མ་སྟོན་རང་ལ་འཁོར། །བཟང་པོ་སུན་དུ་
མ་འཇུག་བཀུར་སྟིས་བསྙེན། །ངན་པ་ཉེ་སར་མ་འཇུག་ཕྱོགས་སུ་བོར། །ནོར་ལ་རྡུང་རྡེག་མ་བྱེད་ནོར་ལྷ་
ཉམས། །སྔར་བྱས་ལས་ལ་མ་འགྱོད་ཕྱིན་ཆད་སྡོམ། །ཁ་ཟས་གྲོགས་ལ་མ་སྐུང་གཞན་ལ་བྱིན། །རྒྱུ་ནོར་མི་
ལ་མ་འཆོར་རང་གིས་ཟུང་། །གོས་བཟང་ཁྱིམ་ནས་མ་ཟད་ཁྲོམ་ལ་གྱོན། །སྐྱིད་ངོམ་མ་བྱེད་སྐྱིད་ལ་ངེས་པ་
མེད། །སྡུག་ན་སྡུག་ཡུས་མ་ཆེ་ངེས་གྲངས་མེད། །མ་རབས་སྤྱོད་ངན་ཅན་ལ་འདྲིས་མ་ཆེ། །མི་ཐུབ་པ་ལ་
དཀའ་བའི་ལས་མ་བཅོལ། །མི་ཤེས་པ་ལ་སྙིང་གི་གཏམ་མ་འདྲི། །མི་ཉན་པ་ལ་ཁ་ཏའི་ཚིག་མ་བཤད།།
མི་བརྩི་བ་ལ་དགའ་བའི་འཛུམ་མ་སྟོན། །མི་ཁ་ཕོག་པའི་མི་དང་གཉེན་མ་བསྟེན། །ལས་ངན་སྡུག་པོ་ཆེ་
ལ་ཡིད་མ་སྨོན། །གཞན་གྱི་ཟས་ནོར་ཧ་ཅང་རྔམ་མ་ཆེ། །སྤྲོ་ཐུང་གྱོད་འཁོན་ཅན་ལ་ཁྱིམ་མ་འཚོལ། །གྱོད་
དང་གཏམ་ངན་ཅན་གྱི་ཟོང་མ་ཉོ། །དཀོན་མཆོག་གཏན་དུ་དོར་ནས་མནའ་མ་སྐྱེལ། །ཁྱིམ་མི་ནག་པོའི་
ཕྱོགས་ལ་བློ་མ་སྟོན། །ཉེ་དུའི་དོན་དུ་སྡིག་པའི་ལས་མ་གསོག །བློ་མང་དཀའ་སྡུག་ཆེ་བའི་རྗེས་མ་འདེད།།
རྐུས་གྱོད་ཁ་མཆུ་མང་པོའི་རྩར་མ་འདུག །གྱོད་དང་བྱད་ཁའི་སྡིག་པའི་རྒྱུ་མ་ལེན། །ཐག་ཆོད་མ་ཡོང་གོང་
ནས་མནའ་མ་སྐྱེལ། །སྐྱབས་དང་བློ་གཏད་བྱེད་པའི་མི་མ་བསླུ། །འཕྲལ་གྱི་བདེ་བར་ཕུགས་ཀྱི་སྐྱིད་མ་
བཙོང་། །ཚེ་འདིའི་ཆེད་དུ་ཕྱི་མའི་ལམ་མ་འགོག །གཞན་སྐྱོན་མཐོང་དུས་རང་གི་སྐྱོན་ལ་རྟོགས། །ཕན་
འདོགས་གཞུང་བཟང་ཕྱི་ཐག་ཅན་དང་འགྲོགས། །དྲིན་ཆེན་གང་ཡིན་དེ་ཡིས་ཅི་གསུངས་སྒྲུབས། །བཟང་
དགའ་མགྲོན་སྐྱིད་བཟང་མོ་ཆུང་མར་ལོངས། །བྱ་བ་ཐམས་ཅད་ཡུལ་གྱི་དུས་དང་སྟུན། །མི་རྒྱུས་མ་ལོན་
བར་དུ་བློ་གཏད་སྤོངས། །ཕན་སེམས་དྲང་པོའི་མི་ལ་བློ་གཏད་གྱིས། །ཚིག་གོ་དོན་རྟོགས་མི་ལ་དྲང་
གཏམ་ཤོད། །ཁ་ཡག་ཁོག་ངན་ཅན་ལ་བདེན་གཏམ་སྤོངས། །བརྩོག་གྲིབ་མི་ཁ་འགོ་བའི་ནད་ལ་



123ཞལ་གདམས་བསླབ་བྱའི་སྐབས།
འཛེམས། །བྱ་བ་གང་བྱེད་གཟའ་སྐར་བཟང་པོར་སྟུན། །ཁ་འཇམ་ཁོང་རྩུབ་ཅན་ལ་བློ་མ་འདྲི། །བྲན་།
གཡོག་རྫུན་ཚིག་ཅན་གྱི་གཏམ་མ་ཉན། །ཁྲེལ་ལྡན་སྙིང་གི་གྲོགས་ལ་འཁྲུག་མ་འཆོར། །མི་ཐུབ་དགྲ་དང་
ཆུ་ལ་ཕོད་མ་འཛུགས། །ཕར་སོང་མེད་པའི་མི་ལ་རེ་མ་ཆེ། །ཁྲོམ་ཆེན་ནང་དུ་གསང་བའི་ཚིག་མ་སྨྲ། །མང་
པོ་ཚོགས་པའི་གསེབ་ནས་གཏམ་མ་མང་། །ཆེ་བཙན་འཚོགས་སར་འཆལ་བའི་གཏམ་མ་སྨྲ། །ལྷ་འདྲེ་
བཙན་སར་གཉིད་དང་མཚན་མ་འགྲོ །ངོ་ནག་ཁོང་དུག་ཅན་གྱི་སར་མ་འདུག །རང་བསྟོད་གཞན་སྨོད་མ་
བྱེད་ཚུགས་ཐུབ་མཛོད། །མཐོན་པོར་བརྩི་བཀུར་ཤེས་ན་མཐོ་སར་ཐོན། །དམན་པ་བྱམས་བརྩེས་བསྐྱངས་
ན་ཀུན་གྱིས་བཀུར། །མཉམ་པོར་མཛའ་མཐུན་བྱས་ན་ཕན་ཐོགས་ཡོང་། །འདི་གསུམ་མི་ཆོས་ཕལ་ཆེའི་
རྩ་བ་ཡིན། །འདི་ལྟར་བྱས་ན་མི་ཆོས་རྩ་བ་ཡིན། །འདི་བཞིན་མཛད་ན་འདི་ཕྱི་གཉིས་ཀར་བདེ། །ལུགས་ཀྱི་
བསླབ་བྱ་མེ་ཏོག་ཕྲེང་མཛེས་འདི་ནི་རྒྱལ་ཁམས་པ་འཇིགས་མེད་འཕྲིན་ལས་འོད་ཟེར་གྱིས་འཕར་གྱི་རི་ཁྲོད་དུ་འཆི་ཁར་ཕྱི་རབས་པ་
རྣམས་ལ་ཁ་ཏའི་ཚུལ་དུ་བསླབ་བྱ་ཤར་མར་བྲིས་པའོ།།
11



124ཞལ་གདམས་དང་མགུར་གླུ་གཅེས་བཏུས།
༤ ར
མདོ་སྔགས་ཀྱི་གཞུང་ལ་སློབ་གཉེར་བྱེད་ཚུལ་གྱི་བསླབ་བྱ་
ནོར་བུའི་གླིང་དུ་བགྲོད་པའི་ལམ་ཡིག
གུང་ཐང་དཀོན་མཆོག་བསྟན་པའི་སྒྲོན་མེ། (༡༧༦༢—༡༨༢༣)
།།༄༅། །རྒྱལ་ཀུན་མཁྱེན་རབ་གཅིག་བསྡུས་འཇམ་དཔལ་དབྱངས། །ངུར་སྨྲིག་གར་གྱིས་རྣམ་རོལ་ཙོང་
ཁ་པ། །དངོས་གྲུབ་ཀུན་སྩོལ་བཅོམ་ལྡན་གཤིན་རྗེའི་གཤེད། །རྣམ་གསུམ་དབྱེར་མེད་ཞབས་ཀྱི་པདྨོ་ལ།།
གུས་པས་འདུད་དོ་བརྩེ་བས་རྗེས་སུ་ཟུངས། །སྐྱེ་བར་བཏགས་པས་མངོན་རློམ་ཚངས་པ་དང་། །ཁེངས་
དྲེགས་འབྱོར་པས་གཡེངས་པའི་འདོད་ལྷའི་རིགས། །མ་ཡིན་བློ་གསལ་ཚུལ་མཐུན་དོན་གཉེར་ཅན། །སློབ་
གཉེར་ཚུལ་བཞིན་བྱེད་པར་འདོད་རྣམས་ལ། །གདམས་ངག་ཆུང་ཟད་སྦྱིན་ནོ་ཉོན་ཅིག་ཨང་
དལ་བའི་རྟེན་ཐོབ་རྒྱལ་བའི་བསྟན་དང་མཇལ། །མཚན་ལྡན་བཤེས་དང་ཆོས་མཐུན་གྲོགས་ཀྱིས་
བསྐྱངས། །མཐུན་རྐྱེན་རྟེན་འབྲེལ་འཛོམས་པ་འདི་འདྲ་བ། །ཡང་ཡང་རྙེད་པར་དཀའ་ལ་དོན་ཆེ་བས། །ཕྱི་
བཤོལ་སྤངས་ཏེ་སྙིང་པོ་ལོངས་ཤིག་ཨང་།༡།ལས་ཀྱིས་བསྡུས་པའི་ཕ་ཡུལ་ཉེ་དུ་ཀུན། །བཞག་སྟེ་རྒྱང་རིང་
ཡུལ་དུ་སོང་ན་ཡང་། །རྒྱུས་མེད་ཡུལ་ནས་དོན་མེད་མཛའ་བཤེས་སོགས། །བསྡུས་ཏེ་རྣམ་གཡེང་བྱེད་པ་
སྨྱོན་པ་ཡིན། །འོངས་དོན་ཐོས་བསམ་ལས་ལ་སྒྲིམས་ཤིག་ཨང་།༢།སྒོ་གསུམ་དགེ་ལ་སྦྱར་ཕྱིར་མིང་དང་
དོན། །མཐུན་པའི་བཤེས་ཤིག་རང་གི་དགེ་རྒན་དུ། །བསྟེན་ནས་ཆོས་ཀྱི་བྱ་བ་མ་ལུས་པའི། །རྩ་བར་
མཐོང་སྟེ་བཀའ་བཞིན་བསྒྲུབས་པ་ཡིས། །རྟེན་འབྲེལ་མགོ་ནས་འགྲིགས་པར་གྱིས་ཤིག་ཨང་། ༣།སྡིག་
གྲོགས་ཡིན་ཞེས་རྭ་ཅན་མི་འབྱུང་གིས། །གཅེས་ཤིང་ཕན་པའི་ཟོལ་གྱིས་འཛུམ་བསྟན་ནས། །རྩེ་རྒོད་
གཡེང་བའི་གྲོགས་བྱེད་བག་མེད་ཀྱི། །ལས་ལ་སྦྱོར་དེ་སྡིག་པའི་གྲོགས་ཡིན་པས། །འགོ་བའི་ནད་བཞིན་
རིང་དུ་སྤོངས་ཤིག་ཨང་།༤ །ཆ་རྐྱེན་ཡོད་ན་མི་བཟོད་མྱུར་དུ་བརླག །མེད་ན་མི་བཟོད་བུ་ལོན་སྟོང་འཇལ་
བྱེད། །ཅི་བྱས་ཆོས་ཀྱི་གེགས་སུ་འགྲོ་བ་འདི། །གྲོགས་ངན་འདུ་འཚོགས་མང་བའི་སྐྱོན་ཡིན་པས། །བསེ་
རུ་ལྟ་བུར་གནས་པར་གྱིས་ཤིག་ཨང་།།།མིང་ལ་མཐུན་རྐྱེན་ཟེར་ཡང་ཆོས་ཕྱོགས་ལས། །ཉམས་བྱེད་འདོད་
ཡོན་བདུད་ཀྱི་གཡབ་མོ་སྟེ། །འདོད་ཆུང་ཆོག་ཤེས་སྔོན་བྱོན་དམ་པ་རྣམས། །དབུལ་བས་མ་མནར་དོན་
གཉིས་རྩེར་སོན་པས། །འཕྲལ་ཕུགས་ཁེ་ཉེན་གང་ཆེ་དཔྱོད་ཅིག་ཨང་།༦།གདོལ་སྤྱོད་ཁྱིམ་པའི་རྗེས་འཇུག་



125ཞལ་གདམས་བསླབ་བྱའི་སྐབས།
གཡོ་ཁྲམ་མཁན། །ཆོས་མིན་སྤྱོད་པའི་ཐན་སྙེ་མགོ་འཕངས་མཐོ། །ལྟོ་སྐྱ་གོས་ཧྲུལ་ཐོས་དང་ཚུལ་ཁྲིམས་
ཀྱི། །བཅུད་ལྡན་སྙེ་མའི་མགོ་བོ་དམའ་ན་ཡང་། །གཏན་གྱི་སྐྱིད་སྡུག་འདྲ་འདྲ་མིན་ནོ་ཨང་།༧།བླ་མ་ལ་གུས་
མཐོ་ལ་ཕྲག་དོག་མེད། །དམན་ལ་བརྩེ་སོགས་ནང་ནས་དུལ་གྱུར་ན། །ཕྱི་བལྟས་ཅོལ་ཆུང་སྐྱེ་བོས་མངགས་
ཚད་ལ། །མི་ཉན་གྱོང་པོར་སྣང་ཡང་སྐྱོན་མེད་པས། །ཕྱི་འཇམ་ཁོང་རྩུབ་སྤྱོད་པ་སྤོངས་ཤིག་ཨང་།ར།མངོན་
མཐོ་ངེས་ལེགས་ཡོན་ཏན་ཀུན་གྱི་རྒྱུ། །བསྟན་པའི་གཞི་མ་ལྷག་པའི་ཚུལ་ཁྲིམས་འདི། །རྣམ་གྲོལ་དོན་
གཉེར་ལམ་གྱི་སྲོག་ཡིན་ཀྱང་། །ཚུལ་འཆོས་སྤྱོད་པ་འདི་ཡིས་ཐར་དཀའ་བས། །བསླབ་ཁྲིམས་ངོ་ལྐོག་
མེད་པར་སྲུངས་ཤིག་ཨང་།༩།ཀུན་སྤྱོད་གཙང་བས་གཞན་གྱི་ཡིད་དུ་འཐད། །སྨྲ་བ་ཉུང་བས་ཕོག་ཐུག་
གཡེང་བ་མེད། །དད་བརྩོན་དྲན་ཤེས་བརྟན་པོས་ཉིན་རེ་བཞིན། །ཡོན་ཏན་ཡར་ཚེས་ཟླ་ལྟར་འཕེལ་
འགྱུར་བས། །སྒོ་གསུམ་བག་དང་ལྡན་པར་གྱིས་ཤིག་ཨང་།༡༠།དང་པོ་ཐོས་པའི་སྒྲོན་མེ་མ་སྦར་ན། །ཀུན་
ནས་ཉོན་མོངས་སྲིད་པའི་སྐྱོན་མཚང་དང་། །རྣམ་བྱང་ཐར་པའི་ལམ་གྱི་བགྲོད་ཚུལ་སོགས། །བླང་དོར་ཇི་
ལྟར་བྱ་བ་མི་ཤེས་པས། །ཐོས་པས་བློ་མིག་སྦྱངས་པར་གྱིས་ཤིག་ཨང་།༡༡།དོན་གྱི་རྒན་པོ་ཚིག་གི་འཁར་
བ་ལ། །བརྟེན་ཕྱིར་གཞུང་ཚིག་བློ་འཛིན་མི་བྱེད་པར། །དཔེ་ཀློག་ཙམ་དང་ངག་སྒྲོས་ཐན་ཐུན་གྱིས། །ཉིན་
རེ་འགྲོ་ཐབས་དེས་ཀྱང་མི་ཕན་པས། །དཔེ་འཛིན་སྐྱོར་སྦྱངས་ཡུན་དུ་གྱིས་ཤིག་ཨང་།༡༢།གཞུང་ཚིག་མང་
དུ་བཟུང་སྟེ་བསྐྱར་ན་ཡང་། །དོན་ལ་མི་སེམས་རིམ་གྲོའི་ཆོས་ཀློག་དང་། །ནེ་ཙོའི་འདོན་པ་ལྟ་བུ་བརྒྱ་ཚར་
གྱིས། །བརྗོད་བྱའི་གནད་ལ་སྒྲོ་འདོགས་མི་ཆོད་པས། །དོན་ལ་བརྟགས་དཔྱད་ཞིབ་མོ་གྱིས་ཤིག་ཨང་།
༡༣།ཀུན་བྱང་འཇུག་ལྡོག་ཚུལ་ལ་མ་རྨོངས་ཤིང༌། །ཚོགས་ཀྱི་དབུས་སུ་སྨྲ་མཁས་དཔལ་འདོད་ན། །ད་ལྟ་
བཟའ་བཏུང་ཉིད་ཀྱི་བདེ་བ་ལ། །ཆགས་པའི་སྐྱིད་ཆོས་འདི་ཡིས་མི་འགྲུབ་པས། །དཀའ་སྤྱད་སྡུག་རུས་
བཟོད་པར་གྱིས་ཤིག་ཨང་།༡༤ །ཉིན་རེ་ཟས་ཀྱང་མི་དྲན་བརྩོན་འགྲུས་རྩོམ། །ཞུགས་མ་ཐག་ནས་མཁས་
པའི་གོ་འཕང་འདོད། །ཞག་གསུམ་ལོན་ཚེ་རྗེས་མེད་གཡེང་བས་ཁྱེར། །དེ་འདྲ་དེ་ལ་ཅི་ཡང་མི་ཡོང་བས།།
བརྩོན་པ་ཆུ་བོའི་རྒྱུན་བཞིན་བསྟེན་ཅིག་ཨང་།༡༥།དཀོར་དང་སྒྲིབ་པས་བྱིང་ཞིང་རྨུགས་པའི་སྟེང་། །ད་དུང་
ཟས་དང་གཉིད་ཀྱི་ཚོད་མི་རིག །ལང་ཤོར་བློ་ངན་འཕྲོ་ཞིང་རྒོད་པའི་ཐོག །ཕྱི་ཕྱིར་འཆལ་གཏམ་དུ་མས་
གཡེང་བ་སོགས། །དགག་བྱའི་རིགས་ལ་བསྒྲུབ་བྱར་མ་འཛིན་ཨང་།༡༦།སྐྱོན་ཡོན་བླང་དོར་རང་གིས་མི་
བྱེད་པར། །གྲགས་སྐམ་འུད་ཀྱི་རྗེས་སུ་འབྲང་ན་ཡང་། །ཉེས་སྐྱོན་སུ་ཡིས་ལག་པས་མི་སེལ་ལ། །ཡོན་
ཏན་སུས་ཀྱང་ཁ་རུ་མི་སྡུག་པས། །བླུན་པོ་ཆུ་སྣ་གར་ཁྲིད་མ་བྱེད་ཨང་།༡༧།ཟབ་ཟབ་མན་ངག་ཟེར་དགུ་
ཚོལ་བ་དང་། །ཐོབ་ཐོབ་མང་པོའི་རྣམ་གྲངས་གསོག་བྱེད་ཅིང་། །སྒྲ་སྙན་སྨན་རྩིས་སོགས་ལ་མགོ་འཁོར་



126
གས་པས་ཞལ་གདམས་དང་མགུར་གླུ་གཅེས་བཏུས།
བ། །གཞུང་ལུགས་ཐོས་བསམ་རྣལ་མའི་གེགས་ཡིན་པས། །རྩ་བ་བོར་ནས་ཡལ་ག་མ་འཛིན་ཨང་།༡༨།རང་
རང་གཞུང་གི་བརྗོད་བྱ་དགོས་དོན་སོགས། །མ་མཐོང་ཤག་འགྱེད་ཚིག་འཁྲི་སྐམ་པོ་དང་། །རིགས་
དཔྱད་པ་མི་བཟོད་གོ་ཐོབ་ཀྱི། །བམ་བཤད་འདིས་ཀྱང་བརྡར་ཤ་མི་ཆོད་པས། །གོ་རིགས་ཟུང་དུ་འབྲེལ་
བར་སྐྱོངས་ཤིག་ཨང་།༡༩།འཁྲུལ་བྲལ་གཞུང་རེ་ངེས་བཟུང་གཞིར་བྱས་ནས། །གཞན་རྣམས་དེ་དང་སྦྱར་
ཏེ་དཔྱོད་པ་ལས། །གང་བྱུང་དཔེ་ལ་ལྟ་ཞིང་ཐམས་ཅད་ཀྱི། །རྗེས་སུ་འབྲངས་པ་ཤེས་རབ་འཆལ་འགྱུར་
བས། །རང་ལུགས་གཏད་སོ་ཡོད་པར་གྱིས་ཤིག་ཨང་། ༢༠།དཔྱད་པས་ངེས་པ་ལམ་ཙམ་རྙེད་ན་ཡང་།།
ཆོས་ཚུལ་ཟབ་པས་ཐག་ཆོད་མི་སྔ་ཞིང་། །འགྲིག་འགྲིག་མང་པོས་རྣམ་རྟོག་རྒྱ་སྐྱེད་པས། །དཔྱད་པ་མ་
ཐལ་གཞུང་ལ་འཁྲིལ་བཞིན་དུ། །རྒྱས་བསྡུས་འཚམ་པའི་དཔྱད་ཚུལ་གྱིས་ཤིག་ཨང་། ༢༡།མ་རིག་མུན་
སེལ་ཐོས་པའི་མེ་སྦར་ཡང་། །ང་རྒྱལ་དུ་བའི་ངོ་བོར་འཁྱིལ་བ་ཡིས། །ཕྱི་ཕྱིར་སྐྱོན་ཡོན་མཐོག་བ་སྒྲིབ་
བྱེད་ལ། །ཆོས་སུ་སོང་ན་ཤེས་རྒྱུད་དུལ་དགོས་པས། །སྙེ་མ་ལོང་བ་མགོ་འཕངས་མ་མཐོ་ཨང་།༢༢།མཐོན་
པོའི་སྒང་ལ་ཆུ་བོ་མི་ཆགས་པས། །དམན་ས་བཟུང་སྟེ་གུས་པའི་བརྟུལ་ཞུགས་ཀྱིས། །ཆོས་མཐུན་བློ་ཁ་
མཐོ་བ་ཐམས་ཅད་ལས། །བློ་སྐྱེད་གང་ལོན་བྲེ་སོག་ཕུལ་སོག་གིས། །སྒྲོ་འདོགས་འཕྲལ་དང་འཕྲལ་དུ་
ཆོད་ཅིག་ཨང་། ༢༣།དབུ་ཚད་ཟུང་དུ་འཇུག་པའི་ལྟ་བ་དང་། །ཆོས་མངོན་མཛོད་དང་ཕ་རོལ་ཕྱིན་པའི་སྒོམ།།
བསྟན་པའི་ནང་མཛོད་འདུལ་བའི་སྤྱོད་པ་རྣམས། །མ་ཚང་བསླབ་གསུམ་ཡ་བྲལ་འགྱུར་བའི་ཕྱིར། །བཀའ་
པོད་ལྔ་ལ་ཚང་བར་སྦྱོངས་ཤིག་ཨང་། ༢༤།དཀའ་བས་བསགས་པའི་མང་ཐོས་ནོར་བུ་ཡང་། །བརྗེད་ངས་
རྐུན་པོས་དལ་གྱིས་འཇོམས་བྱས་ཏེ། །རིན་ཆེན་གླིང་ནས་སྟོང་པར་ལྡོག་སྲིད་པས། །རྒྱུན་དུ་གོམས་འདྲིས་
དྲན་ཤེས་བརྟན་པོ་ཡིས། །གང་ཤེས་བརྗེད་པ་མེད་པར་སོགས་ཤིག་ཨང་།༢༥།སྙིགས་དུས་བློ་དང་བསོད་
ནམས་དམན་པའི་ཕྱིར། །ལྷག་པའི་ལྷ་དང་ཡི་དམ་ཆོས་སྲུང་ལ། །རྩེ་གཅིག་གསོལ་འདེབས་ཕྱག་མཆོད་
མཎྜལ་སོགས། །ཚོགས་བསགས་སྒྲིབ་སྦྱོང་འབད་པ་དྲག་པོ་ཡིས། །ཞིང་གི་མཐུ་ལ་རྒྱབ་རྟེན་གྱིས་ཤིག་
ཨང་། ༢༦།ཐུན་མོང་ལམ་སྦྱངས་སྔོན་དུ་མ་སོང་ཞིང་། །གཞུང་དོན་ལྟ་བའི་བློ་མིག་མ་ཕྱེ་བར། །ཆོ་གའི་ངག་
འདོན་བྱང་བ་ཙམ་ཞིག་གིས། །གསང་སྔགས་འཆང་བའི་གྲལ་དུ་མི་ཚུད་པས། །བསྟན་ལ་རིམ་པ་བཞིན་
དུ་སློབས་ཤིག་ཨང་། ༢༧།གསང་ཆེན་རྒྱུད་ཀྱི་རྒྱལ་པོའི་སྨན་ཧྲོག་རྣམས། །སྦྱོར་བར་བསྡེབས་པ་བསྐྱེད་
རྫོགས་རིམ་པ་སོགས། །ཡིན་ཕྱིར་གཞུང་ལུགས་ཆེ་རྣམས་ཡལ་བོར་ནས། །མན་ངག་ཁོ་ནར་དགའ་བ་གནས་
མིན་པས། །རྩ་བཤད་སྦྱར་ཏེ་རྒྱུད་དོན་ཚོལ་ཅིག་ཨང་།༢༨།གསང་སྔགས་དེ་ཡང་འཕྲལ་གྱི་རྐྱེན་སེལ་ལམ།།
ཚེ་དང་ནོར་སྒྲུབ་དབང་སྡུད་མགོན་སྤྱོད་སོགས། །ཚེ་འདིའི་ལག་ཆ་ཁོ་ནར་འཁྱེར་བ་ནི། །ས་མཆོག་ཙན་།



127
ཆོཞལ་གདམས་བསླབ་བྱའི་སྐབས།
དན་སོལ་བར་བྱས་འདྲ་བས། །ཆོས་ཀྱི་ངན་སོང་བསྒྲུབས་པ་མ་བྱེད་ཨང་།༢༩།སྔགས་གཞུང་ཐོས་བསམ་
བྱས་པའི་ཉིང་དགོས་སུ། །རྒྱལ་ཀུན་དགོངས་པ་གཅིག་གྱུར་རྟག་པའི་བཀའ། །དངོས་གྲུབ་རྩ་བ་དམ་ཚིག་
བསྲུང་བ་འདིར། །འབབ་པའི་ཚུལ་ལ་གོ་བ་གཏིང་ཚུགས་པས། །གཏན་འདུན་འཆུག་པ་མེད་པར་གྱིས་
ཤིག་ཨང་།༣༠།ཁྱད་པར་ལྟ་བ་སྙིགས་མའི་གནས་སྐབས་འདིར། །དམ་བཅའ་ཙམ་གྱིས་མཁས་རློམ་སྐྱེ་བོ་
ཡི། །སྔོན་མེད་ལེགས་བཤད་སྐད་ཀྱི་འཆལ་གཏམ་ཡང་། །བསོད་ཆུང་ཤེས་འཆལ་རྣམས་ཀྱི་རྣར་འགྲོ་
བས། །རི་བོང་ཅལ་གྱི་རྗེས་སུ་མ་རྒྱུགས་ཨང་།༣༡།འཇམ་པའི་དབྱངས་ཀྱིས་ཉིན་བཞིན་གདམས་པ་ཡིས།།
རྒྱལ་བའི་དགོངས་པ་མཐའ་དག་མངོན་གྱུར་པ། །བློ་བཟང་རྒྱལ་བ་ཡིས་ཀྱང་མ་ཐོན་པའི། །གསར་བཤད་
ཕྲ་མེན་མ་ཡི་སོ་ནམ་དེས། །ཕན་ལས་གནོད་པ་ཆེ་བས་སྒྲིམས་ཤིག་ཨང་། ༣ ༢།ཐུགས་བཅུད་ཟབ་མོར་
བསྔགས་པ་ཙམ་མིན་པར། །རྒྱན་དྲུག་མཆོག་གཉིས་གྲུབ་ཆེན་ཐམསཅད་ཀྱི། །རང་གཞུང་དཔང་པོར་
བཞུགས་པའི་མདོ་རྒྱུད་ཀུན། །གསལ་བྱེད་རྒྱལ་བ་གཉིས་པའི་ལུགས་བཟང་འདིར། །བློ་རྩེ་གཅིག་ཏུ་དྲིལ་
ཏེ་འཇུས་ཤིག་ཨང་། ༣ ༣།གར་རྒྱུག་ཕྱོགས་སུ་དཀྱུས་སྟོན་བྱེད་པ་བཞིན། །དང་པོ་ཉིད་ནས་གཅིག་ཤེས་
གཉིས་ཤེས་ཀུན། །སྲིད་པར་འཁྱེར་བའི་དམུ་རྒོད་སེམས་ཀྱི་རྟ། །འདི་ཉིད་གདུལ་ཐབས་ཁོ་ནར་འཁྱེར་བ་
ཡིས། །ཐོས་བསམ་ཆོས་སུ་འགྲོ་བར་གྱིས་ཤིག་ཨང་། ༣༤ །འཁོར་ལོ་བཞི་ལྡན་རྟེན་བཟང་ཐོབ་སྐབས་
འདིར། །འཁོར་བའི་འཆིང་བ་གཅོད་པའི་དུས་ཡིན་པས། །འཁོར་གསུམ་སྐོར་བའི་ཐབས་ཙམ་མ་ཡིན་པར།།
འཁོར་ལོ་གསུམ་གྱི་དགོངས་དོན་ངེས་རྙེད་ནས། །འཁོར་གསུ མ་དག་པའི་དགེ་སྦྱོར་གྱིས་ཤིག་ཨང་།
༣༥།ཆོས་ཀྱི་རྩ་བ་བསམ་པའི་བཟང་ངན་ཡིན། །ཆོས་ཀྱི་སྒོ་འབྱེད་རྣམ་དག་ཐོས་པ་ཡིན། །ཆོས་སུ་སོང་ཚད་
འདི་སྣང་ཞེན་ལོག་ཡིན། །ཆོས་ཀྱི་སྙིང་པོ་ཐབས་ཤེས་ཟུང་འཇུག་ཡིན། །ཆོས་ལ་ཆོས་བཞིན་སྤྱོད་པར་གྱིས་
ཤིག་ཨང་།།༣༦
རྣམ་མང་གཞུང་ལུགས་ཟབ་ཡངས་ཆུ་གཏེར་ལས། །རྣམ་དག་ཐོས་པའི་ནོར་བུ་ལེན་པའི་ཚུལ།།
རྣམ་པར་བཤད་པའི་མིག་སྨན་ཐུར་མ་ཡིས། །རྣམ་གྲོལ་དོན་གཉེར་ཡོངས་ཀྱི་མིག་ཕྱེ་སྟེ། །རྣམ་ཀུན་མཁྱེན་
པའི་དཔལ་ལ་སྤྱོད་གྱུར་ཅིག། །།
ཅེས་མདོ་སྔགས་ཀྱི་གཞུང་ལ་སློབ་གཉེར་བྱེད་ཚུལ་གྱི་བསླབ་བྱ་ནོར་བུའི་གླིང་དུ་བགྲོད་པའི་ལམ་ཡིག་ཅེས་བྱ་བ་འདི་ནི། སྤྱིར་
དེང་སང་བསྟན་པ་སྙིགས་མའི་མཐར་སོན་པའི་དབང་གི ས་ཉམས་ལེན་དགོས་པའི་གཏམ་ཙམ་ཡང་ནུ བ། ཐོས་བསམ་དགོས་པའི་
གཏམ་ཙམ་ཡོད་ཀྱང་། གང་ལ་ཐོས་པ་བྱ་བའི་ཡུལ་དང༌། ཐོས་པ་ཇི་ལྟར་བྱེད་པའི་ཚུལ་སོགས་ལེགས་པར་ཤེས་པ་ཤིན་ཏུ་དཀོན་པར་
སྣང་བས། འདི་འདྲ་ཞིག་འབྲི་འདུན་སྔར་ནས་ཡོད་པའི་ཐོག་ཉེ་ཆར་དར་ཧན་པོའི་ལིའི་ཤོག་ནས་བློ་དང་ལྡན་པ་དགེ་སློང་དཀོན་མཆོག་
རྡོ་རྗེས་བསྐུལ་བའི་ངོར་༧བཙུན་པ་དཀོན་མཆོག་བསྟན་པའི་སྒྲོན་མེས་ཐོས་དོན་རྒྱུད་ལ་སྦྱར་བའི་ཉམས་ལེན་མ་ཐུབ་ཀྱང་། བླ་མ་གོང་



128ཞལ་གདམས་དང་མགུར་གླུ་གཅེས་བཏུས།
མ་ཞིག་གི་མིང་ཙམ་ལ་སྐྱབས་སུ་མ་མཆིས་པར་གྲྭ་རྐྱང་དཀྱུས་མའི་ལུགས་བཞིན་སློབ་གཉེར་ལ་སྡུག་རུས་ཅུང་ཟད་བྱས་པའི་རང་མྱོང་
དང༌། དམ་པ་གོང་མའི་གསུང་རྒྱུན་ལ་བརྟེན་ནས་རགས་རིམ་ཞིག་བྲིས་པའི་མཚམས་སུ་ད་ལྟ་ཕན་པར་སྨྲས་ཀྱང་གོ་བ་དཀོན་པར་སྣང་
བས་དགོས་པ་མི་འདུག་སྙམ་ནས་བཞག་པའི་ཚེ། བསྟན་ལ་གཅིག་ཏུ་སྨན་པའི་ལྷག་བསམ་དང་མཁྱེན་རབ་ཀྱི་དབང་ཕྱུག་དམ་པ་དགོན་
པའི་ཁྲི་ཐོག་པ་དཀོན་མཆོག་རྒྱལ་མཚན་པས་འདིའི་འཕྲོ་བསྐང་སྟེ་ཆ་ཚང་བ་ཞིག་དགོས་ཞེས་ནན་ཏན་གནང་བ་བཞིན་མཇུག་གྲུབ་པར་
བྱས་པའི་ཡི་གེ་པ་ནི་དགེ་སློང་དཀོན་མཆོག་ཀུན་དགས་བགྱིས་པ་འདིས་ཀྱང་དོན་གཉེར་ཅན་རྣམས་ལ་ཕན་ཐོགས་པར་གྱུར་ཅིག། །།



129ཞལ་གདམས་བསླབ་བྱའི་སྐབས། །
༤༩
བོད་ལ་སློབ་གཉེར་དུ་སོང་བ་རྣམས་ལ་བསླབ་བྱ་བྱས་པ་
མུ་ཐི་ལའི་ཕྲེང་བ།
ཨ་ལག་ཤ་ངག་དབང་བསྟན་དར། (༡༧༥༩—འདས་ལོ་མི་གསལ་)
༄༅། །ཨོཾ་བདེ་ལེགས་སུ་གྱུར་ཅིག །ལེགས་སྨོན་གྱིས་བསྐྲུན་དལ་འབྱོར་འཁྲི་ཤིང་རྩེར། །མང་ཐོས་མེ་
ཏོག་རྣམ་པར་རྒྱས་ཤུལ་དུ། །མཁས་མང་འབྲས་བུ་ཡོངས་སུ་སྨིན་པའི་དྲིས། །རབ་འབྱམས་སྤྲོ་བ་དག་གི་
སྙན་གྱི་སྒོར། །ལུང་གི་ཆུ་གཏེར་དབུས་སུ་རྟག་ཉལ་ཡང་། །རྟོགས་པའི་ཡོན་ཏན་གཤེར་གྱིས་མ་བརླན་པའི།།
ཤེས་རྒྱུད་སྐམ་ཐག་ཆོད་པའི་རྡོ་ཡི་སྤུན། །ཅོལ་ཆུང་ཞིག་གིས་འདི་སྐད་གསོལ་ལ་དགོངས། །རྟོག་གེའི་
རིགས་པ་རྣོ་བ་ཙམ་ཞིག་ལ། །མཁས་པ་མགུ་བའི་གནའ་སྐད་མི་འདུག་པས། །གཞུང་གི་དོན་ལ་འབྱོར་
ངེས་སློབ་གཉེར་ཞིག །རྡོ་རུས་ཐུག་ངེས་ཡོང་བ་གལ་ཆེའོ། །དེ་ཕྱིར་གྲྭ་བ་སོ་སོའི་འགལ་འདུ་ལ། །གོ་ལུགས་
མི་འདྲ་བ་རེ་ཡོང་ངེས་གཤིས། །འཇམ་མགོན་བླ་མའི་ཁུངས་དང་ཉེར་གཏུགས་ཏེ། །བདར་ཤ་ཆོད་ངེས་
གྱིས་ཤིག་གྲོགས་པོ་དག །སྒོས་སུ་སྔགས་ལ་བག་ཆགས་མ་ཐེབས་ན། །སངས་རྒྱས་ལས་ཀྱང་དཀོན་པའི་
རྡོ་རྗེའི་ཐེག །ཅེས་སོགས་བསྔགས་པ་བརྗོད་པའི་དགོས་པ་ཡང་། །སྟོར་ཉེན་ཆེའོ་སྙིང་གི་གྲོགས་པོ་དག །
མང་དུ་ཐོས་ཀྱང་འཆད་ལ་མི་མཁས་ན། །ལྕེ་བརྒྱ་སྤྲུལ་ནས་སྨྲས་ཀྱང་ལྐུགས་པ་ཡིན། །རྩོད་ལ་མཁས་ཀྱང་
རྩོམ་ཚུལ་མི་ཤེས་ན། །མཁས་པའི་སྙན་པ་རང་དང་མཉམ་དུ་འཆི། །ཁ་ནས་རྩོམ་ཡང་སུག་བྲིས་མི་འབྱོར་
ན། །དཔའ་རྩལ་ཆེ་བའི་ལག་རྡུམ་གཉིས་པ་ཡིན། །རྩོམ་ཚིག་ཡི་གེ་གཞུང་བཞིན་མ་བྱུང་ན། །མཁས་པ་
ཁྲེལ་ཞིང་དོན་ལོག་སྟོན་ཉེན་ཆེ། །ཡི་གེ་དག་ཀྱང་སྙན་ངག་མི་ལྡན་ན། །ཡིད་འོང་མཛེས་མ་གོས་ཧྲུལ་གྱོན་
པ་བཞིན། །མངོན་བརྗོད་གསར་རྙིང་བརྡའ་ཡིས་མ་སྤྱད་ན། །གྲོང་ཚིག་འདྲེས་པས་མཁས་རྣམས་བཞད་
པའི་རྒྱུ། །དེའི་ཕྱིར་རིགས་གནས་ཀུན་ལ་མཁས་པ་དང་། །མདོ་སྔགས་ཟུང་ལ་རིག་རྩལ་ཅི་ཡོད་ཀྱིས།།
མཁས་པར་སྦྱངས་ནས་ཕ་ཡུལ་འདིར་ཕེབས་ནས། །ད་གཟོད་བསྟན་པའི་ཞབས་འདེགས་འགྱུར་རོ་སྙམ།།
དེ་རིང་ཐུག་ཀྱང་ལབ་རྒྱུ་འདི་ལས་མེད། །ནངས་པར་ཤི་ཡང་ཁ་ཆེམས་འདི་རང་ཡིན། །ཞུས་པ་འདི་ལ་ཞུས་
དག་མ་དགོས་པར། །གང་ཞུས་དགོངས་པའི་ཡུལ་དུ་བསྐྱུད་མེད་འཚལ། །བླ་མ་བདེན་ཚིག་གྲུབ་པའི་
བདེན་མཐུ་དང་། །བླ་མ་སྐུ་གསུམ་བརྙེས་པའི་བྱིན་རླབས་དང༌། །བདག་ཅག་ལྷག་བསམ་འཛོམས་པའི་
རྟེན་འབྲེལ་གྱིས། །ཁྱེད་ཅག་ཅི་བསམ་དེ་ལྟར་འགྲུབ་གྱུར་ཅིག །ཨ་ལག་ཤའི་ལྷ་རམས་པས་སྨྲས་པའོ།།།།



130ཞལ་གདམས་དང་མགུར་གླུ་གཅེས་བཏུས།
(༠
ཞལ་གདམས་མངའ་རིས་སུམ་ཅུ་རྩ་བརྒྱད།
ཞབས་དཀར་ཚོགས་དྲུག་རང་གྲོལ།(༡༧༨༡—༡༨༥༡)
༄༅། །རྒྱལ་བ་སྲས་དང་བཅས་པ་ལ་གུས་ཕྱག་འཚལ། །རྒྱལ་བའི་གསུང་བཞིན་ནུས་པར་བྱིན་གྱིས་
རློབས། །དལ་འབྱོར་མི་ལུས་རིན་ཆེན་ཐོབ་དུས་འདིར། །ཐོས་བསམ་སྒོམ་གསུམ་གྱིས་ཤིག་མངའ་རིས་
པ།༡།དུག་གསུམ་ཉོན་མོངས་ཆེས་ཆེར་འཕེལ་བའི་གནས། །ཕ་ཡུལ་རྒྱབ་ཏུ་སྤོངས་ཤིག་མངའ་རིས་པ།
༢།དགེ་སྦྱོར་འཕེལ་ཞིང་རིག་པ་དྭངས་པའི་གནས། །རི་ཁྲོད་དབེན་པ་བསྟེན་ཅིག་མངའ་རིས་པ།༣།འཆི་
དུས་གཉེན་བཤེས་ནོར་རྫས་ཤུལ་དུ་འབོར། །ཚེ་འདི་བློ་ཡིས་ཐོངས་ཤིག་མངའ་རིས་པ།༤ །དུག་གསུམ་
འཕེལ་ཞིང་ཐོས་བསམ་སྒོམ་ཉམས་པས། །གྲོགས་ངན་མྱུར་དུ་སྤོངས་ཤིག་མངའ་རིས་པ།།།ཉེས་ཀུན་ཟད་
ཅིང་ཡོན་ཏན་འཕེལ་འགྱུར་བའི། །བཤེས་གཉེན་དམ་པ་བསྟེན་ཅིག་མངའ་རིས་པ།༦།སྐྱབས་གནས་བསླུ་
བ་མེད་པ་དཀོན་མཆོག་ཡིན། །རྟག་ཏུ་སྐྱབས་འགྲོ་གྱིས་ཤིག་མངའ་རིས་པ།༧།ངན་སོང་སྡུག་བསྔལ་སྡིག་
པའི་འབྲས་བུ་ཡིན། །ནམ་ཡང་སྡིག་པ་མ་བྱེད་མངའ་རིས་པ།༨།འཁོར་བའི་གནས་ན་བདེ་བ་གང་ཡང་མེད།།
ཐར་པ་དོན་དུ་གཉེར་ཅིག་མངའ་རིས་པ།༩།འགྲོ་རྣམས་འཁོར་བའི་གནས་ནས་འདྲེན་པའི་ཕྱིར། །བྱང་ཆུབ་
སེམས་མཆོག་བསྐྱེད་ཅིག་མངའ་རིས་པ།༡༠།རང་བདེ་དོར་ནས་བདག་པས་གཞན་གཅེས་བློས། །བདག་
གཞན་བདེ་སྡུག་བརྗེས་ཤིག་མངའ་རིས་པ།༡༡།རང་གི་ལོངས་སྤྱོད་གཞན་གྱིས་འཕྲོག་ན་ཡང་། །དེ་ལ་
བསྔོ་བ་གྱིས་ཤིག་མངའ་རིས་པ།༡༢།གཞན་གྱིས་རང་མགོ་གཅོད་ཀྱང་སྡིག་པ་དེ། །རང་གི་སྟེང་དུ་ལོངས་
ཤིག་མངའ་རིས་པ།༡ ༣།གཞན་གྱིས་རང་སྐྱོན་བརྗོད་ཀྱང་རང་ཉིད་ཀྱིས། །དེ་ཡི་ཡོན་ཏན་བརྗོད་ཅིག་
མངའ་རིས་པ།༡༤།རང་གི་བུ་བཞིན་བསྐྱངས་པས་དགྲ་བཞིན་དུ། །བལྟ་ཡང་ལྷག་པས་བརྩེ་དགོས་མངའ་
རིས་པ།༡༥།མང་པོའི་ནང་ནས་རང་གི་མཚང་བྲུས་ཀྱང་། །དེ་ལ་གུས་པ་གྱིས་ཤིག་མངའ་རིས་པ།༡༦།གཞན་
གྱིས་རང་ལ་བརྙས་ཐབས་བྱེད་ན་ཡང་། །རང་གི་སྤྱི་བོར་ཁུར་ཅིག་མངའ་རིས་པ།༡༧།ཅི་ཙམ་སྡུག་ཀྱང་
གཞན་གྱི་སྡུག་བསྔལ་དག །ལེན་ལ་ཞུམ་པ་མ་བྱེད་མངའ་རིས་པ།༡༨ །ཅི་ཙམ་སྐྱིད་ཀྱང་སྙིང་པོ་མེད་མཐོང་
ནས། །དེ་ལ་ཁེངས་པ་མ་བྱེད་མངའ་རིས་པ།༡༩།རྒྱུན་དུ་བྱམས་དང་སྙིང་རྗེའི་དམག་དཔུང་གིས། །ཞེ་སྡང་
དགྲ་བོ་ཐུལ་ཅིག་མངའ་རིས་པ།༢༠།འདོད་ཡོན་སྤྱད་ཀྱང་ངོམས་མེད་སྲེད་པ་འཕེལ། །ཆགས་ཞེན་སྐྱེས་
ཚད་སྤོངས་ཤིག་མངའ་རིས་པ།༢༡།ཆོས་ཀུན་རྩ་བ་རང་སེམས་གདོད་ནས་སྟོང༌། །སྟོང་གསལ་ངང་དུ་ཞོག་ན



ཞལ་གདམས་བསླབ་བྱའི་སྐབས།131
ཅིག་མངའ་རིས་པ།༢༢།ཡིད་འོང་ཡུལ་རྣམས་བདེན་མེད་འཇའ་ཚོན་འདྲ། །དེ་ལ་ཞེན་ཆགས་མ་ཆེ་མངའ་
རིས་པ།༢༣།མི་འདོད་སྡུག་བསྔལ་རྨི་ལམ་བུ་ཤི་འདྲ། །དེ་ལ་སྡུག་བསྔལ་མ་བྱེད་མངའ་རིས་པ།༢༤ །སངས་
རྒྱས་ཐོབ་ཕྱིར་ལུས་དང་ལོངས་སྤྱོད་ཀུན། །ཆགས་མེད་སྦྱིན་པ་ཐོངས་ཤིག་མངའ་རིས་པ།༢༥།ཚུལ་ཁྲིམས་
ཡོན་ཏན་ཀུན་གྱི་གཞི་རྟེན་ཡིན། །རྟག་ཏུ་ཚུལ་ཁྲིམས་སྲུངས་ཤིག་མངའ་རིས་པ།༢༦།གནོད་བྱེད་དགྲ་ཡང་
སྔོན་གྱི་ཕ་མ་ཡིན། །ཀུན་ལ་བཟོད་པ་སྒོམས་ཤིག་མངའ་རིས་པ།༢༧།ཡོན་ཏན་ཐམས་ཅད་བརྩོན་འགྲུས་
བྱས་ལས་འབྱུང་། །ཆོས་ལ་བརྩོན་འགྲུས་རྩོམས་ཤིག་མངའ་རིས་པ།༢༨།ཞི་གནས་བསྒོམས་ན་ཉོན་མོངས་
མགོ་བོ་ནོན། །དབེན་པར་བསམ་གཏན་སྒོམས་ཤིག་མངའ་རིས་པ། ༢༩།ལྷག་མཐོང་བསྐྱེད་ན་ཉོན་མོངས་
རྩད་ནས་འབྱིན། །ཤེས་རབ་སྟོང་ཉིད་སྒོམས་ཤིག་མངའ་རིས་པ། ༣༠།རྒྱུན་དུ་རང་གི་བརྒྱུད་ལ་བརྟག་
དཔྱད་ནས། །ཆོས་མིན་བསམ་སྦྱོར་སྤོངས་ཤིག་མངའ་རིས་པ། ༣༡།ཐེག་པ་ཆེ་ལ་ཞུགས་པའི་གང་ཟག་གི།
ཉེས་པ་ནམ་ཡང་མ་གླེང་མངའ་རིས་པ། ༣ ༢།མཛའ་བཤེས་ཁྱིམ་དང་སྦྱིན་བདག་ཁྱིམ་ལ་སོགས། །ནམ་
ཡང་ཆགས་པར་མ་བྱེད་མངའ་རིས་པ།༣༣།གང་ཟག་གཞན་གྱི་ཡིད་དུ་མི་འོང་བའི། །ཚིག་རྩུབ་གཏན་ནས་
སྤོངས་ཤིག་མངའ་རིས་པ།༣༤ །ཆགས་སོགས་ཉོན་མོངས་དང་པོ་སྐྱེས་མ་ཐག །གཉེན་པོས་འབུར་འཇོམས་
གྱིས་ཤིག་མངའ་རིས་པ། ༣༥།རྒྱུན་དུ་དྲན་དང་ཤེས་བཞིན་ལྡན་པ་ཡིས། །གཞན་དོན་ལེགས་པར་སྒྲུབས་
ཤིག་མངའ་རིས་པ། ༣༦།དགེ་བ་ཅི་བསགས་སངས་རྒྱས་གོ་འཕང་མཆོག །འཐོབ་པའི་རྒྱུ་རུ་བསྔོས་ཤིག་
མངའ་རིས་པ། ༣༧།དེ་ལྟར་བྱས་ན་གནས་སྐབས་ཀུན་ཏུ་བདེ། །མཐར་ཐུག་སངས་རྒྱས་འཐོབ་བོ་མངའ་
རིས་པ།༣༨།གླུ་འདི་ཐོས་ཚད་སྐྱེ་བོ་ཕོ་མོ་ཡི། །བློ་ཁ་དམ་པའི་ཆོས་ལ་ཕྱོགས་པར་ཤོག། །།



132ཞལ་གདམས་དང་མགུར་གླུ་གཅེས་བཏུས།
༡
བསླབ་བྱ་སྐྱོན་མཚང་བྲུ་བའི་ཐུར་མ།
ཆུ་བཟང་བླ་མ་ཡེ་ཤེས་རྒྱ་མཚོ། (༡༧༨༩—༡༨༥༦)
༄༅། །མི་ལུས་ལན་གཅིག་འདི་ཐོབ་དུས། །སྙིང་ནས་ལྷ་ཆོས་ཞིག་བྱེད་དགོས།།
འདི་ཕྱི་གཉིས་མེད་རང་འདོད་ན། །ལྟོ་གོས་གང་བཟང་ལ་འབུང་ཞིག།
བསྟན་པ་རྩ་བ་ནས་བཤིག་ན། །རྟ་བོང་སྤྱོད་པ་ལྟར་སྐྱོང་ཞིག།
སྡོམ་པ་མིག་འབྲས་བཞིན་སྲུང་ན། །སྙིང་ནས་དྲན་ཤེས་རང་བསྟེན་དགོས།།
མི་མང་མཛེས་ཆོས་ཀྱིས་ཆོག་ན། །ལྐོག་ཏུ་ཁྱི་ཕག་ལྟར་སྤྱོད་ཅིག།
ཕྲལ་ཕུགས་སྐྱིད་པ་ཞིག་འདོད་ན། །བློ་གཏད་དཀོན་མཆོག་ལ་བཅོལ་དགོས།།
ཕྲལ་མར་ངོ་བསྲུང་ཙམ་ཆོག་ན། །སྡུག་འདྲེ་གང་གནས་སར་རྒྱུགས་ཤིག།
རང་དབང་འདུས་པ་ཞིག་བྱེད་ན། །སྣ་ཐགས་རང་མགོ་ལ་དཀྲིས་དགོས།།
མི་ཚེ་སྟོང་ཟད་ལ་དགའ་ན། །མི་ཆེན་གང་ཡོད་སར་རྒྱུགས་ཤིག།
ཆོས་པ་ཚད་ལྡན་ཞིག་བྱེད་ན། །དགེ་བའི་གྲོགས་པོ་ལ་བསྟེན་དགོས།།
ཉེས་ལྟུང་ཆར་འབབ་བཞིན་འདོད་ན། །གཟུགས་མཛེས་གང་ཡོད་སར་རྒྱུགས་ཤིག།
གདམས་ངག་ཚད་ལྡན་ཞིག་ཉན་ན། །བླ་མ་ཚད་ལྡན་ཞིག་བསྟེན་དགོས།།
མཛོ་སྦྲེལ་གཡང་ལྷུང་ཞིག་འདོད་ན། །ཆོས་བཤད་གང་ཡོད་སར་རྒྱུགས་ཤིག།
ཡོན་ཏན་གོང་འཕེལ་ཞིག་འདོད་ན། །ཤི་གསོན་དཀོར་ཟས་ལ་འཛེམ་དགོས།།
བུ་ལོན་གང་ཆེ་ཞིག་འདོད་ན། །གྲོང་ཆོག་གང་ཡོད་སར་རྒྱུགས་ཤིག།
ཀུན་གྱི་གཙུག་རྒྱན་ཞིག་འདོད་ན། །དམ་ཚིག་སྡོམ་པ་ལ་གཟབ་དགོས།།
བྱ་བ་ཅི་འདྲ་ཞིག་བྱེད་ཀྱང་། །ངོ་ཚ་ཁྲེལ་ཡོད་འདི་གལ་ཆེ།།
གོ་ན་བན་རྒན་གྱིས་སྙིང་གཏམ། །སེམས་ལ་བཅང་བ་རང་མཛོད་ཅིག །ཅེས་ཆུ་འབྲུག་ཟླ་བ་དང་པོའི་ཚེས་གཅིག་ལ་
རང་གི་ཉེ་འཁོར་བ་བྱང་ཆུབ་བཟང་པོ་སྤྱོད་ངན་དུ་ཤོར་སྐབས་ཕྲལ་མར་བྲིས་པའོ།། །།



133ཞལ་གདམས་བསླབ་བྱའི་སྐབས།
(༢
བསླབ་བྱ་གྲོས་སུ་འདེབས་པ།
ཨ་ཁུ་ཤེས་རབ་རྒྱ་མཚོ། (འཁྲུངས་ལོ། ༡༨༠༣ཡ)
༄༅། །ཀ་ར་ལ་སོགས་ཞིམ་པའི་ཟས་མཆོག་དང་། །ཁ་དོག་དབྱིབས་ལེགས་ཕོ་བྲང་གྱོན་པ་སོགས། །ག་
ལེར་སྤྱོད་དུ་ཡོད་ན་ལེགས་མོད་ཀྱང་། །ང་ནི་འཆི་བདག་རྒྱལ་པོས་ནམ་ཞིག་འཁྱེར། །ཅ་ཅོ་ལོང་གཏམ་
མང་པོས་ཡིད་བསླུས་ཏེ། །ཆ་ལུགས་ཕྱི་ཚུལ་ཇི་བཞིན་བཅོས་ན་ཡང་། །ཇ་མར་ཟས་གོས་འབྱོར་པའི་ཆུ་མཚོ་
མུ །ཉ་བཞིན་ཟློས་གར་བསྒྱུར་འདིས་ཡི་མུག་ལྡང་། །ཏཱ་རེ་ལྷ་མོའི་མཐུ་ལས་ད་ལྟའི་བར། །ཐ་ཆད་སྐྱོན་
གྱིས་མ་ཚུགས་ཡ་རེ་མཚན། །ད་ནི་དབེན་པའི་གནས་སུ་གཅིག་པུ་རུ། །ན་འཆིའི་འཇིགས་མེད་སྒྲུབ་ན་མི་
ལེགས་སམ། །པ་སངས་ལྟར་དཀར་སེམས་མཆོག་མི་ལྡན་ཡང་། །ཕ་རོལ་བསླུ་སེམས་མཐའ་དག་རིང་
དོར་ཏེ། །བ་མོ་ལྟ་བུའི་བཅོས་མའི་བསམ་པ་ཞིག །མ་མཐའ་བསྐྱེད་དེ་སྒྲུབ་པའི་གནས་མཆོག་ནི། །ཙ་རི་
ལ་སོགས་བགྲོད་པ་མ་ནུས་ཀྱང་། །ཚ་གྲང་སྐྱོན་གྱིས་ཆེ་ཆེར་མི་གནོད་པར། །ཛ་ལང་ཁེངས་པའི་རང་
སེམས་གྱོང་པོ་འདི། །ཝ་ལྟར་ངན་སྐྱུགས་སྤྱོད་དུ་མ་བཅུག་པར། །ཞྭ་བཞིན་མཆོག་གསུམ་སྤྱི་བོར་བཀུར་
བྱས་ཏེ། །ཟ་མ་གང་བྱུང་ལྟར་གྱི་ཆོག་ཤེས་ངོས། །འ་འུར་གཡེངས་པ་མཐའ་དག་རྒྱང་བསྲིང་ནས། །ཡ་
མཚན་གོ་འཕང་སྒྲུབ་ན་མི་ལེགས་སམ། །རྭ་ལྡན་གཤིན་རྗེའི་རྒྱལ་པོའི་བཀའ་ལུང་བཞིན། །ལ་འུར་སྐྱི་
ཞིང་གཡའ་བའི་གནས་ཤིག་ཏུ། །ཤ་རུས་བཞག་ཏེ་མི་འགྲོའི་ཐབས་མཁས་ཞིག །ས་སྟེང་འདི་རུ་བཙལ་ན་
མི་ལེགས་སམ། །ཧ་ལའི་དུག་ལྟར་གནག་པའི་གཅེས་འཛིན་ཚོགས། །ཨ་དོན་སྐྱེ་མེད་རྟོགས་པའི་མཚོན་
རྣོན་གྱིས། །དྲལ་ཏེ་སྐུ་གསུམ་བདེ་བ་ཆེན་པོ་ཡི། །ཕོ་བྲང་མཆོག་དེར་ཞུགས་ན་མི་ལེགས་སམ། །མདོར་ན་
དཀོན་ཞིང་དོན་ཆེ་རྟེན་འདི་ལ། །མཆོག་གསུམ་དཔང་བཞག་དམ་སྡོམ་ལེགས་བསྲུང་ཞིང་། །བསྟན་འཛིན་
དམ་པས་ཞབས་པད་གུས་བསྟེན་ནས། །གཏན་བདེའི་གཞི་རྩ་ཚུགས་པ་གནད་དུ་ཆེ། །ཞེས་རང་ལ་གྲོས་བཏབ་
པའོ།། །།



134
ཞལ་གདམས་དང་མགུར་གླུ་གཅེས་བཏུས།
༢༣
སྙིང་གི་བུ་ལ་གདམས་པའི་བསླབ་བྱ།
རྫ་དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་དབང་པོ། (༡༨༠༨-༡༨ ༨༧)
༄༅། །རྒྱལ་བ་ཀུན་གྱི་ཡེ་ཤེས་གཅིག་བསྡུས་པ། །མཚུངས་མེད་བླ་མ་འཇའ་ལུས་རྡོ་རྗེ་ནི། །གངས་ལྗོངས་
འཛིན་མའི་ཐ་གྲུར་འགྲན་བྲལ་བ། །འགྲོ་མགོན་མཆོག་དེས་ཁྱོད་ལ་ཤིས་པ་སྩོལ།༡།ཁྱོད་འདྲ་ཁྱེད་ལས་
ལྷག་པ་གཞན་ཡོད་ཀྱང་། །ཉེས་པས་མ་ཡིན་མཐུན་པའི་སྐལ་བཟང་ལ། །ཕན་པའི་ཤ་ཚ་སྙིང་ཉེའི་གྲོས་
གཏམ་ཞིག །སྙིང་གྲོགས་ཁྱོད་ལ་བཤད་ཀྱིས་ད་དགོངས་ཤིག །༢།སྔོན་བསགས་འོ་མཚོ་གཅིག་ཏུ་འཁྱིལ་
བ་ལས། །རྣམ་དཀར་རླབས་ཕྲེང་དཀར་པོ་གཡོ་བའི་རྩེར། །དལ་བའི་རྟེན་བཟང་འདོད་འབྱུང་མ་ཎི་ཀ།
ཐོབ་པ་ཡལ་བར་མ་དོར་སྙིང་གི་བུ། ༣།རྟག་བརྟན་རྡོ་རྗེའི་སྐུ་མཆོག་ཉེར་སྨིན་པ། །ཐུབ་དབང་མཚན་དཔེའི་
ཉི་མ་ཡོལ་མཛད་ན། །སྙིང་པོ་མེད་པའི་ཆུ་ཤིང་རུལ་ལྟའི་ལུས། །འཇིག་སླ་ངེས་པ་མེད་དོ་སྙིང་གི་བུ།༤ །དཀར་
ནག་ལས་ཀྱིས་བདེ་སྡུག་མྱོང་བསྒྲུབ་པ། །བདེན་གསུང་རྒྱལ་བའི་བཀའ་ན་ཡང་ཡང་དུ། །གསུངས་ན་དུས་དང་
རྣམ་ཀུན་རྣམ་དཀར་སྒྲུབས། །ནམ་ཞིག་བསླུ་བ་མེད་དོ་སྙིང་གི་བུ།།སྲིད་པའི་གནས་རིགས་མཐོ་དམན་
གར་སྐྱེས་ཀྱང་། །བདེ་བའི་གོ་སྐབས་སྐྲ་རྩེ་ཙམ་མེད་ན། །གཞུང་བཟང་དམ་པའི་ལེགས་བཤད་ལ་བསྟེན་
ནས། །ཞི་བའི་གོ་སར་བགྲོད་དགོས་སྙིང་གི་བུ།༦།སྲིད་པའི་ཚ་གདུང་ཞི་བ་རྣམ་མཁྱེན་གྲོད། །ཟག་པ་
ཡོངས་ཟད་ཀུན་གཟིགས་ཡེ་ཤེས་ལ། །དབང་བསྒྱུར་ལྷུན་འགྲུབ་རྒྱལ་པོའི་གོ་འཕང་དེ། །གཏན་གྱི་བདེ་
བ་ཡིན་ནོ་སྙིང་གི་བུ།༧།མཚན་ལྡན་བླ་མ་སངས་རྒྱས་དངོས་དང་མཚུངས། །ཡོན་ཏན་འབུམ་སྡེས་རང་རྒྱུད་
ཕྱུག་པོའི་སྲོག །ལམ་བཟང་སྟོན་པའི་དེད་དཔོན་དགེ་བའི་བཤེས། །འབྲལ་བ་མེད་པར་བསྟེན་དགོས་སྙིང་
གི་བུ །ར།གཏན་བདེ་ཐར་པའི་ཁང་བཟང་བསྒྲུབ་འདོད་པ། །ཐོག་མར་རྩ་བ་སྐྱབས་འགྲོའི་རྨང་བཏིང་
དགོས། །ཕྱི་རོལ་ལས་འཕགས་ནང་པའི་གྲལ་ལ་འཛུད། །མི་མཁོ་ཀ་མེད་ཡིན་ནོ་སྙིང་གི་བུ།༩།ཐེག་པ་ཆེན་
པོའི་གྲལ་ལ་ཐུགས་ཙ་ན། །སེམས་བསྐྱེད་རྒྱལ་སྲས་སྤྱོད་ལ་བསླབ་དགོས་ཕྱིར། །སྨོན་དང་འཇུག་པའི་གོ་
རིམ་ཚུལ་བཞིན་སྒོམ། །ལྷག་བསམ་བཟང་པོ་བསྐྱེད་དང་སྙིང་གི་བུ།༡༠།ཁྲིམས་གཙང་རང་རྒྱུད་བུལ་བའི་
ཞིང་ས་ལ། །དགེ་བའི་ལོ་ཏོག་འདེབས་པའི་འདུ་བྱེད་ཀྱིས། །རྣམ་གྲོལ་འབྲས་བུ་གཡུར་དུ་ཟ་བའི་ཕྱིར།།
བསླབ་པར་གཅེས་སྤྲས་མཛོད་དང་སྙིང་གི་བུ།༡༡།གསང་སྔགས་རྡོ་རྗེ་ཐེག་པར་འཇུག་པའི་སྒོ། །དབང་བཞི་
ཡིན་ཏེ་དེ་ཡང་ཐོབ་ཙམ་གྱིས། །མི་འོང་ཡེ་ཤེས་བསྐྱེད་དང་དམ་ཚིག་ལ། །གཅེས་སྤྲས་ཤིན་ཏུ་གལ་ཆེ་སྙིང་



135
༔ཞལ་གདམས་བསླབ་བྱའི་སྐབས།
གི་བུ།༡༢།དེའི་ལམ་ཐབས་གྲོལ་གཉིས་སུ་མ་འདུས་མེད། །གང་ལྟར་རིམ་གཉིས་ལ་བསྟེན་དེའི་ཕྱིར་ན།།
སྲིད་ཞིའི་འཇུག་རིམ་ལ་བསྟུན་བསྐྱེད་རྫོགས་དོན། །བླ་མའི་ཞལ་ལས་ཉོན་དང་སྙིང་གི་བུ།༡༣།སྣང་སྲིད་
འཁོར་དང་འདས་པའི་ཆོས་རྣམས་ཀུན། །རང་རིག་བྱང་ཆུབ་སེམས་ཀྱི་ཀློང་ན་གཅིག །འོན་ཀྱང་མ་རིག་
གཟུང་འཛིན་མཐུ་བརྟས་པས། །མེད་བཞིན་ཡོད་པར་སྣང་ངོ་སྙིང་གི་བུ།༡༤ །སྣང་ཚུལ་ལོག་རྟོག་འཁྲུལ་བའི་
རྫུན་རིས་ལ། །རྟག་ཞེན་སྲིད་པའི་དྲ་བར་ཡོངས་སུ་འཐུམ། །ཡིན་ཚུལ་དོན་གྱི་ངོ་ན་ཅིར་སྣང་ཡང་། །གང་
དུ་གྲུབ་པ་མེད་དོ་སྙིང་གི་བུ།༡༥།འཁྲུལ་སྣང་འདི་ཉིད་དོན་དམ་མ་ཡིན་ཏེ། །འདི་ལས་གཞན་པའི་ཡིན་ཚུལ་
འང་མི་རྙེད་ལ། །དཔེར་ན་ཆུ་དང་ཆབ་རོམ་ཇི་བཞིན་དུ། །ཤེས་པར་གྱིས་དང་རང་སློབ་སྙིང་གི་བུ།༡༦།དེ་
བཞིན་འདོད་ཆགས་ལ་སོགས་དུག་ལྔ་ཡང་། །སྤང་བྱ་མ་ཡིན་ཡེ་ཤེས་རྒྱུ་མ་མཆིས། །སྒྲུབ་བྱ་མ་ཡིན་རང་
དགར་སྤྱད་པས་ཕུང་། །གནད་དོན་འགལ་བ་མི་དགོས་སྙིང་གི་བུ།༡༧།བདེན་པ་དབྱེར་མེད་ཤེས་པའི་ལྟ་
བ་དང་། །དེར་འཇུག་ཏིང་ངེ་འཛིན་གྱི་བསྒོམ་པ་དང༌། །གནས་སྐབས་གཙོར་སྤྱོད་གྲོལ་ལམ་སྤྱོད་པ་བདུན།།
གནད་ཀྱི་ཚིག་གསུམ་ཡིན་ནོ་སྙིང་གི་བུ།༡༨།གནད་དོན་ཐོག་ཏུ་མ་ཁེལ་སྙན་སྙན་གྱི། །ལེགས་བཤད་ཁོ་ནས་
དོན་གོ་མི་ཆོད་ལ། །བདག་དང་བདག་འདྲའི་གཟེབ་ཏུ་ཆུད་དོགས་པས། །གནད་དོན་སྙིང་ནས་མ་བོར་
སྙིང་གི་བུ།༡༩།ཡང་ཅིག་གསོན་དང་སྔོན་བསགས་ལས་འཕྲོ་ཅན། །འཁོར་འདས་བསྐྲུན་པའི་ཀུན་བྱེད་
རྒྱལ་པོ་དེའི། །ཡིན་ལུགས་ནང་ནས་གྲོད་ན་གནད་བདོག་པས། །མ་བརྗེད་སྙིང་ལ་ཕུ ར་དང་སྙིང་གི་
བུ།༢༠།དང་པོར་ལུས་ངག་ཡིད་གསུམ་ནང་ནས་ཀྱང་། །སེམས་གཙོ་བཙལ་བས་ལུས་ནི་བེམ་པོ་ལ། །ངག་
ནི་རླུང་གི་རང་བཞིན་བྱེད་རྩོལ་ཅན། །དབང་བསྒྱུར་མཁན་པོ་སེམས་ལགས་སྙིང་གི་བུ།༢༡།དེ་ལྟའི་སེམས་
ལ་བྱུང་གནས་འགྲོ་གསུམ་བརྟགས། །དང་པོ་བྱུང་ས་མེད་དོ་གཞི་རྩ་སྟོང་། །བར་དུ་གནས་ས་མེད་དོ་སྐྱེ་
བ་མེད། །ཐ་མ་འགྲོ་འོང་བྲལ་ལོ་སྙིང་གི་བུ།༢༢།རང་བཞིན་མ་གྲུབ་རང་གི་ངོ་བོས་སྟོང་། །དཔྱོད་བྱེད་པོ་
ཡི་ཡུལ་ལས་ནམ་ཡང་འདས། །གང་དུ་ཁས་ལེན་མ་མཆིས་རིག་སྟོང་གཤིས། །བརྟགས་ན་རང་ཞལ་
མཐོང་ངོ་སྙིང་གི་བུ།༢༣།དེར་ཡང་རང་ངོ་འཕྲོད་ནས་གོམས་འདྲིས་ནི། །དྲན་ཤེས་གཉེན་པོས་ཡང་ཡང་བྱ་ར་
མཛོད། །ཡེངས་བསྒོམ་རེས་མོས་རྒྱུན་དུ་མ་བརྗེད་པ། །ཉམས་རྟོགས་རྒྱས་པའི་ཐབས་ཡིན་སྙིང་གི་
བུ།༢༤ །ཧ་ཅང་ལྷོད་ན་རྣམ་རྟོག་དབང་དུ་འགྱུར། །སྒྲིམ་ཤས་ཆེ་ན་བྱིང་འཐིབ་ཤུགས་ཆེ་བས། །གྲིམ་ལྷོད་
རན་པར་བསྒོམ་དགོས་མ་ཅིག་གིས། །གསུངས་ཕྱིར་གནད་དོན་ཡོད་དོ་སྙིང་གི་བུ༢༥།ཕྱི་རོལ་ཚོགས་དྲུག་
ཡུལ་སྣང་གང་ཤར་ཡང་། །དེར་འཛིན་མེད་པར་མེ་ལོང་གཟུགས་བརྙན་བཞིན། །སྣང་ཙམ་ཉིད་ནས་སྐྱོན་
དུ་མ་གྱུར་བས། །ཞེན་པའི་འཁྲི་བ་ཆོད་དང་སྙིང་གི་བུ།༢༦།གསལ་སྣང་མངོན་ཤེས་ཕྲ་མོ་འཆར་སྙམ་དང་།།



136ཞལ་གདམས་དང་མགུར་གླུ་གཅེས་བཏུས།
བདེ་བདེ་འབྲལ་མི་ཕོད་པའི་དགའ་བདེའི་ཉམས། །ཧད་པོར་སོང་བའི་སྟོང་ཉམས་འདིའི་ཅི་ཤེས། །ཁམས་
གསུམ་རྒྱུ་ལས་མ་འདས་སྙིང་གི་བུ།༢༧།ཅེར་གྱིས་གཏད་པའི་གཏད་འཛིན་ཕྲ་མོ་དང་། །ཐོམ་མེར་བསྡད་
པའི་ལུང་མ་བསྟན་པའི་ཀློང་། །རྣམ་རྟོག་རྒྱས་འདེབས་བྱེད་པའི་ཐུགས་དམ་རྣམས། །ཅུང་ཟད་སྐྱོན་དུ་
འགྱུར་སྙམ་སྙིང་གི་བུ།༢༨།ད་ལྟའི་ཤེས་པ་བསྒྱུར་བཀོད་མ་བྱས་པའི། །ཐ་མལ་ཤེས་པ་དྲན་རེག་སྐད་ཅིག་
ལ། །མ་དོར་ཙམ་གྱི་རང་ཚུགས་མ་ཤེར་ན། །གོལ་ས་མེད་དོ་ཨི་གོ་སྙིང་གི་བུ།༢༩།ཨ་བུ་སྤྲུལ་ཆུང་རང་ཉིད་
ངན་ན་ཡང་། །འདི་ཉིད་བརྒྱུད་ལྡན་བླ་མའི་ཞལ་གདམས་ཡིན། །མན་ངག་ཚད་མའི་གནད་དོན་སྙིང་ཐིག་
ཡིན། །དེ་ཕྱིར་གསན་པར་འོས་སོ་སྙིང་གི་བུ།༣༠།དེང་སང་དུས་ཀྱི་སྙིགས་མའི་མར་གཤམ་འདིར། །ཕན་
པའི་སྙིང་གཏམ་གཅེས་དགུ་བཤད་པ་བས། །ཁ་འཛུམ་ཆགས་སྡང་གླེང་མོ་གཅིག་གི་དགའ། །དེ་འདྲ་མ་
མཛད་གཅེས་ཕྲུག་སྙིང་གི་བུ།༣༡།ཚེ་འདིར་བླ་མ་བསྟེན་ལ་ཐོས་བསམ་མཛོད། །གདམས་ངག་ཉམས་སུ་
ལོང་དང་ཕྱི་མ་མཁོ། །གལ་ཆུང་མི་ཆོས་འཇིག་རྟེན་ཕྱོགས་ལ་གྱིས། །གལ་ཆེན་ཆོས་ལ་གྱིས་དང་སྙིང་གི་
བུ།༣༢།གནོད་སེམས་གཡོ་སྒྱུའི་བྱ་བ་ཕྲ་མོ་ཙམ། །ཡོད་པར་གྱུར་ན་དེ་སྤོང་ཐབས་ལ་བརྩོན། །རྣམ་དཀར་
བྱ་བ་རི་བོ་ཙམ་ཡོད་ཀྱང་། །སློབ་པར་བརྩོན་དང་ལས་ལྡན་སྙིང་གི་བུ།༣༣།སྙིང་གི་བུ་ཞེས་འབོད་པ་དོན་
ལྡན་མཛོད། །ངན་སྤྱོད་སྣ་དགུ་དག་གིས་ཁྱོད་མྱོས་ན། །ཕ་རྒན་ངོ་ཚའི་འཇིགས་པས་གདུང་བ་ཡིས། །ཕན་
པའི་ཞལ་གདམས་མ་ནོར་སྙིང་གི་བུ།༣༤ །ཁྱོད་གདོང་པད་དཀར་བཞད་པའི་ལང་ཚོ་ལ། །ཆགས་པའི་ངོ་
ལེན་མ་ཡིན་ལྷག་བསམ་གྱིས། །ཕན་དུ་རེ་ནས་ཞིབ་བཀྲོལ་གྱིས་བཤད་ན། །མ་ནོར་དང་དུ་ལོང་དང་སྙིང་
གི་བུ། ༣༥།ན་ཚོད་ཐལ་བའི་བན་རྒན་བདག་འདྲ་ཡང་། །ཁྱོད་མཚན་མཛེས་སྡུག་ལང་ཚོས་མྱོས་གྱུར་ནས།།
གཅེས་དགུའི་གདམས་ངག་མ་སྦས་བཤད་ཟིན་པས། །སྙིང་གི་ཐིག་ལེར་བསྟིམ་དང་སྙིང་གི་བུ།༣༦།བསླབ་བྱ་ཤོག་
དྲིལ་མ་བོར་སྐུ་ཚེ་རིང་། །དུས་རྒྱུན་བལྟ་རྟོག་མཛོད་དང་ལོ་བརྒྱ་པོ། །གཞན་ལ་ངོམ་ཆོས་མ་བྱེད་བསམ་
དོན་འགྲུབ། །རང་ལ་མཁོ་བ་ཡིན་ནོ་སྙིང་གི་བུ།༣༧།འདིར་སྨྲས་མདོ་ཁམས་སྨད་དུ་སྐྱེས་པའི་མི། །དུག་
གསུམ་མེ་ལྟར་འབར་བའི་བཙུན་ཆུང་པོ། །ཨ་བུ་མདོ་མེད་ཁྱི་རྒན་ལྷད་པོ་དེས། །སྙིང་གྲོགས་ཁྱོད་ལ་ཕུལ་
བ་དགེ་གྱུར་ཅིག །མངྒ་ལཾ། །དགེའོ།། །།



137ཞལ་གདམས་བསླབ་བྱའི་སྐབས།
(༤
ལྷ་དབང་བཀྲ་ཤིས་ལ་གནང་བའི་ཞལ་གདམས།
འཇམ་མགོན་ཀོང་སྤྲུལ་བློ་གྲོས་མཐའ་ཡས། (༡༨༡༣-༡༨༩༠)
པ་ཆོས་
༄༅། །གུ་རུ་པདྨར་བདག་སྐྱབས་མཆི། །བཀའ་བརྒྱུད་བླ་མས་བྱིན་གྱིས་རློབས། །དད་ལྡན་བློ་སྣ་
ལ་སྒྱུར། །མི་ལྡོག་ཐར་པའི་ལམ་ཟིན་ཤོག།
གངས་ཅན་མགོན་པོ་ཨ་ཏི་ཤས། །མང་པོའི་ནང་དུ་ངག་ལ་བརྟག །གཅིག་པུར་འདུག་ན་སེམས་
ལ་བརྟག །ཅེས་པ་མདོར་བསྡུས་གཉིས་སུ་གསུངས། །ཡིད་ནི་ཉེས་པའི་རྩ་བ་སྟེ། །ཁ་ནི་ཉེས་པ་འབྱུང་བའི་
སྒོ། །དེ་ཕྱིར་འདི་གཉིས་རྟག་ཏུ་བསྲུང་། །འཁོར་འདས་ཐམས་ཅད་རང་གི་སེམས། །གཞན་ནས་རྡུལ་ཙམ་
བྱུང་བ་མེད། །བདེ་སྡུག་བཟང་ངན་མཆོག་དམན་སོགས། །ཐམས་ཅད་སེམས་ཀྱི་རྟོག་པ་ཡིན། །རང་
སེམས་དག་ན་སངས་རྒྱས་ཏེ། །གང་དུ་སྡོད་ཀྱང་དག་པའི་ཞིང་། །ཇི་ལྟར་བྱས་ཀྱང་ཆོས་ཉིད་ངང་། །གང་
སྣང་ཡེ་ཤེས་རོལ་པའི་རྒྱན། །རང་གི་སེམས་ཉིད་མ་དག་ན། །སངས་རྒྱས་ཡིན་ཀྱང་སྐྱོན་དུ་མཐོང་། །ཕ་མ་
ལ་ཡང་ཁོང་ཁྲོ་སྐྱེ། །སྣང་བ་ཕལ་ཆེར་དགྲ་རུ་ལང༌། །རེ་དོགས་ཆགས་སྡང་རྒྱུན་མི་ཆད། །མི་ལོ་མི་ཉན་མི་
ཚེ་ཟད། །སུ་དང་འགྲོགས་ཀྱང་མི་མཐུན་ལ། །གང་དུ་བསྡད་ཀྱང་བདེ་བ་མེད། །ཇི་ཙམ་ཡོད་ཀྱང་ཆོག་མི་
ཤེས། །རེ་རེ་འཛོམ་ཡང་རེ་རེ་དགོས། །ཚེ་འདིའི་སྣང་བས་གཡེང་གཡེང་ནས། །ཆོས་བྱ་སྙམ་ཡིད་ལ་དྲན་ན་
ཡང་། །ད་བྱེད་ངང་དུ་མི་ཚེ་ཟད། །ངེས་འབྱུང་སོ་མ་སྐྱེ་བའི་སྐབས། །ཡོད་ཚད་ལིང་བོར་ཐུབ་ཐུབ་འདྲ།།
འཁྲེབ་ནས་ཁབ་ལའང་སེར་སྣ་སྐྱེ། །མོས་གུས་གསར་པ་སྐྱེ་བའི་ཚེ། །བླ་མ་དེ་ལས་གཞན་མི་དྲན། །ཡུན་
རིང་སོང་ནས་ལོག་ལྟ་སྐྱེ། །དད་པ་གསར་པའི་སྐབས་སུ་ནི། །དགེ་སྦྱོར་གཅིག་ཐོག་གཉིས་པ་བསྣུན། །རྒས་
ནས་ཐམས་ཅད་དབྱིངས་སུ་ཡལ། །མཐུན་གྲོགས་གསར་པ་རྙེད་པའི་དུས། །རང་ལས་དེ་ཡི་ལུས་སྲོག་
གཅེས། །ཨ་གསར་ཡལ་ནས་དགྲ་རུ་ལྡང་། །དེ་དག་ཐམས་ཅད་རྩ་བ་ནི། །རང་སེམས་ཆེ་མ་ཟིན་པས་ལེན།།
རང་སེམས་བཀོལ་དུ་བཏུབ་པ་ན། །དབེན་གནས་གཞན་དུ་ཚོལ་མི་དགོས། །རྣམ་རྟོག་མེད་ན་དབེན་
ཡིན། །བླ་མ་ཕྱི་རུ་ཚོལ་མི་དགོས། །སེམས་ཉིད་བླ་མ་སངས་རྒྱས་ཡིན། །དགེ་སྦྱོར་ཐོན་ལུས་དོགས་མི་
དགོས། །ཡེངས་མེད་དགེ་སྦྱོར་སྙིང་པོ་ཡིན། །གཡེང་བ་ཆེད་དུ་སྤང་མི་དགོས། །དྲན་ཤེས་བརྟེན་ན་རང་
གྲོལ་ཡིན། །ཉོན་མོངས་སྐྱེ་དོགས་སྐྲག་མི་དགོས། །རང་ངོ་ཟིན་ན་ཡེ་ཤེས་ཡིན། །རང་སེམས་སྐད་ཅིག་མ་
འདི་ལས། །འཁོར་འདས་གཞན་དུ་མ་གྲུབ་པས། །རྟག་ཏུ་སེམས་ལ་བྱ་ར་འཚལ། །རང་སེམས་ནང་དུ་མ་



138
ཞལ་གདམས་དང་མགུར་གླུ་གཅེས་བཏུས།
ཐུལ་ན། །ཕྱི་རོལ་དགྲ་ལ་ཟད་པ་མེད། །ནང་དུ་ཁོང་ཁྲོ་ཐུལ་བ་ན། །ས་སྟེང་དགྲ་བོ་ཐམས་ཅད་ཞི། །སེམས་
ལ་ཆོག་ཤེས་མ་སྐྱེ་ན། །འདོད་རྒུ་འཛོམ་ཡང་སྤྱང་པོ་འདྲ། །ཞེན་ལོག་ཆོག་ཤེས་ཅན་གྱི་མི། །ཟང་ཟིང་མེད་
ཀྱང་རྟག་ཏུ་ཕྱུག །འཇིག་རྟེན་བྱ་བ་ལེགས་པ་དང་། །ཆོས་དང་དགེ་བ་སྒྲུབ་པའི་ཚེ། །སེམས་ལ་དགའ་བ་
སྐྱེ་བ་ཡི། །བག་ཆགས་དེ་ཡིས་མཐོ་རིས་སྐྱེ། །དེ་ཡང་མི་རྟག་འཁོར་བ་ཡིན། །དགའ་བའི་ངོ་བོར་བལྟས་
པ་ན། །སྟོང་པར་མཐོང་དེ་ཐར་ལམ་རྒྱུ། །ཆོས་དང་འཇིག་རྟེན་བྱ་བ་རྣམས། །མ་ལེགས་སྡུག་བསྔལ་བྱུང་
བ་དང་། །ཁོང་ཁྲོ་ཞེ་སྡང་འདོད་ཆགས་སོགས། །ཉོན་མོངས་རྟོག་པའི་རྗེས་འབྲང་ན། །ངན་སོང་གསུམ་དུ་
སྐྱེ་བའི་རྒྱུ། །དེར་སྐྱེས་སྡུག་བསྔལ་བསམ་མི་ཁྱབ། །ཉོན་མོངས་སྡུག་བསྔལ་གང་སྐྱེས་ཀྱང་། །རང་ངོར་
བལྟས་པས་སྟོང་པར་ཡལ། །དེ་ལས་ཡེ་ཤེས་ལོག་ན་མེད། །རང་སེམས་འདི་དང་མི་འབྲལ་བས། །རྟག་ཏུ་
རང་སེམས་བསྲུང་བ་གཅེས། །སེམས་སྲུང་བ་ལ་ཆོས་ཀུན་འདུས། །སྲུང་ཚུལ་རྒྱལ་སྲས་ཞི་བ་ལྷས། །སེམས་
སྲུང་འདོད་པ་རྣམས་ལ་ནི། །དྲན་པ་དང་ནི་ཤེས་བཞིན་དག །ཐམས་ཅད་འབད་པས་སྲུངས་ཤིག་ཅེས།།
བདག་ནི་དེ་ལྟར་ཐལ་མོ་སྦྱར། །ཅེས་གསུངས་བཞིན་དུ་ཉམས་ལེན་གཅེས།།
དེ་ཕྱིར་ཚོགས་དྲུག་ཡུལ་སྣང་ཀུན། །སེམས་ཉིད་གཅིག་པུའི་ཆོ་འཕྲུལ་ཏེ། །སྤང་བླང་བྱེད་ན་བྱེད་
མཁན་འཁྲུལ། །རོ་སྙོམས་ལམ་ཁྱེར་མཆོག་ཡིན་ཀྱང་། །ལས་དང་པོ་ཡི་གང་ཟག་གི །ལྟ་བ་མཐོ་ལ་སྤྱོད་
པ་ཞིབ། །མི་ལུས་དལ་འབྱོར་རྙེད་དཀའ་ཞེས། །འཆི་བ་མི་རྟག་ཡང་ཡང་བསམ། །ལས་འབྲས་བསླུ་མེད་
ངེས་ཤེས་བསྐྱེད། །གཞན་དག་ཤི་བ་མཐོང་ཐོས་ཚེ། །རང་ལ་བརྡ་བསྟོན་ཤེས་པར་མཛོད། །དབྱར་དགུན་
འགྱུར་བ་མཐོང་བའི་ཚེ། །ཐམས་ཅད་མི་རྟག་དྲན་པར་མཛོད། །སྦྲང་དང་སྦྲང་རྩི་མཐོང་བའི་ཚེ། །ནོར་རྫས་
དགོས་མེད་ཤེས་པར་མཛོད། །ཁང་ཟིང་གྲོང་སྟོང་མཐོང་བའི་ཚེ། །སྡོད་གནས་ཁང་ཁྱིམ་ཤེས་པར་མ །།
གཞན་དག་མཛའ་བ་བྲལ་མཐོང་ཚེ། །རང་གི་ཉེ་མཛའ་དྲན་པར་མཛོད། །གཞན་ལ་མི་འདོད་གློ་བུར་ཚེ།།
རང་ལའང་འབྱུང་བ་དྲན་པར་མཛོད། །རང་གཞན་ཐམས་ཅད་རྨི་ལམ་ལྟར། །བདེན་པར་གྲུབ་པ་རྡུལ་ཙམ་
མེད། །རང་སེམས་བཟོ་བཅོས་མ་བསླད་པར། །གཉུག་མའི་རང་ངོ་བསྐྱང་པའི་ཚེ། །ཕྱི་ནང་ཆོས་ཀུན་སྟོང་
པ་ཉིད། །གསལ་སྟོང་ཟུང་འཇུག་མཁའ་ལྟར་རྟོགས། །དེ་ནི་དོན་དམ་བྱང་སེམས་ཡིན། །དེ་ལྟར་མ་ཤེས་
འགྲོ་བ་རྣམས། །གཟུང་འཛིན་དབང་གིས་འཁོར་བ་འཁྱམས། །སྡུག་བསྔལ་མྱོང་ལ་ཚད་མེད་པའི། །སྙིང་
རྗེ་བཅོས་མིན་ཤུགས་ལ་སྐྱེ། །དེ་ནི་ཀུན་རྫོབ་བྱང་སེམས་ཡིན། །སྙིང་རྗེ་འཛིན་མེད་སྟོང་པར་རྟོགས། །སྟོང་
པའི་རང་རྩལ་སྙིང་རྗེ་ཤར། །ཟུང་འཇུག་མདོ་སྔགས་ཆོས་ཀྱི་སྙིང་། །ཉམས་ལེན་ཕུག་པོ་འདི་ལ་མཛོད། །དེ་
དག་རྒྱུད་ལ་སྐྱེ་བའི་ཐབས། །ཚོགས་བསགས་ལག་ཏུ་གང་ཐེབས་བྱ། །དཀོན་མཆོག་གསུལ་ལ་གསོལ་བ་



139ཞལ་གདམས་བསླབ་བྱའི་སྐབས།
གདབ། །བླ་མའི་མོས་གུས་གནད་དུ་བསྣུན། །རང་གཞན་སྡིག་ལས་ལྡོག་པ་དང་། །ཅི་ནུས་དགེ་བའི་ལས་
ལ་བསྐུལ། །ཐེག་པ་ཆེན་པོའི་སེམས་བསྐྱེད་དང༌། །རྣམ་དག་བསྔོ་བ་འབྲལ་མི་བྱ།།
དགེ་བློ་ཡར་ཟླའི་དཔལ་ཡོན་ཅན། །དེ་བེནྡྲ་ཡི་གསལ་འདེབས་སུ། །དགེ་སྦྱོང་བློ་གྲོས་མཐའ་
ཡས་ཞེས། །རྒན་པོ་འདུ་གསུམ་པ་ཡིས་བྲིས། །ཚེ་དང་ཆོས་སྒྲུབ་མཐར་ཕྱིན་ཅིང་། །དོན་གཉིས་ལྷུན་གྱིས་
གྲུབ་པར་ཤོག །སརྦ་སིདྡྷི་རསྟུ་མངྒལཾ།། །།



140ཞལ་གདམས་དང་མགུར་གླུ་གཅེས་བཏུས།
༥༥
མི་ཆོས་གནད་ཀྱི་ཕྲེང་བའི་འགྲེལ་པ་བསླབ་བྱ་ནོར་བུའི་ཕྲེང་བ།
ཞང་སྟོན་བསྟན་པ་རྒྱ་མཚོ། (༡༨༢༥=༡༨༩༧)
༄༅༄༅། །ཁོ་བོ་ཡབ་རྗེ་བླ་མ་དམ་པའི་སྲས། །གཞུང་ལུགས་མང་དུ་ཐོས་པས་བཤད་པ་ཆེ། །མི་རིགས་སྣ་
ཚོགས་འགྲོགས་པས་གོམས་པ་ཆེ། །དེ་ཕྱིར་སྙིང་གི་བུ་ལ་འདི་ལྟར་བཤད།།
ཀུན་དང་མཐུན་པ་རྩ་བ་ཡིན་མོད་ཀྱང་། །མཐོང་ཚད་ལད་མོ་བྱས་ན་ཀླད་མེད་ཡིན། །སྐད་
རིགས་ཐམས་ཅད་ཤེས་ན་བཟང་མོད་ཀྱང་། །རང་གི་ཕ་སྐད་བརྗེད་ན་ངོ་ཚ་ཡིན། །ཆ་ལུགས་ཀུན་དང་
བསྟུན་ན་བཟང་མོད་ཀྱང་། །སྟོན་པའི་བཅས་པར་འགལ་ན་སྙིང་རུལ་ཡིན། །གཞན་དོན་རེམ་པ་ཡ་རབས
ཡིན་མོད་ཀྱང་། །རང་སྡུག་རང་གིས་ཉོས་ན་སྡུག་གྱོང་ཡིན། །གཞན་ལ་ཁྱད་གསོད་མེད་ན་བཟང་མོད་ཀྱང་།།
བཟང་ངན་གང་བྱས་ཁྱད་མེད་གླེན་པ་ཡིན། །ནོར་ལ་ཆགས་ཞེན་མེད་ན་བཟང་མོད་ཀྱང་། །གཅིག་བཟུང་
གཉིས་ཤོར་བྱས་ན་སྟོང་ཟད་ཡིན། །སྤྱི་དོན་རལ་ཆོད་མེད་ན་བཟང་མོད་ཀྱང་། །ཧ་ཅང་སེམས་ཆུང་བྱས་ན་
སྐྱག་ཤོར་ཡིན། །རང་ལ་བསགས་པའི་ནོར་རྫས་མང་ན་ཡང་། །མང་པོའི་གསེབ་ཏུ་བསྟན་ན་འགོང་འདྲེ་
ཡིན། །ཀུན་ལས་ཁྱད་འཕགས་ཚད་མར་ཁུར་ན་ཡང་། །ང་རྒྱལ་ཆེ་ན་རང་གཞན་ཕུང་བྱེད་ཡིན། །རང་ཉིད་
དགེ་བའི་བཤེས་གཉེན་ཡིན་ན་ཡང་། །ཁྱད་གསོད་མང་ན་དགྲ་བོའི་གཡབ་མོ་ཡིན། །འོག་མ་བྱམས་པས་
བསྐྱངས་ན་བཟང་མོད་ཀྱང་། །འཁོར་ངན་བསྐྱངས་ན་ཁ་མཆུའི་སྣ་འདྲེན་ཡིན། །གཞན་གྱི་ཚོགས་དཔོན་
བཀུར་བར་འོས་མོད་ཀྱང་། །ཆེ་ཆུང་ཁྱད་མེད་ལུགས་སྲོལ་ཉམས་བྱེད་ཡིན། །རང་དང་མཉམ་ལ་བཀུར་
སྟི་བྱེད་དགོས་ཀྱང་། །ཧ་ཅང་མཛེས་མང་མཛེས་ན་སྤྲེའུ་ཡིན། །དམ་ཆོས་ཀུན་ལ་བཤད་ན་ལེགས་མོད་
ཀྱང་། །ཧ་ཅང་མང་ན་སྤྲང་པོའི་མ་ཎི་ཡིན། །ཁ་ཚོད་བལྟ་ལ་ལྷག་པར་བཤད་དགོས་ཀྱང་། །ཧ་ཅང་བཤད་
ན་རང་མགོ་གཅོག་བྱེད་ཡིན། །ཆོས་ཀྱི་ཡོན་ལ་མི་བལྟ་གལ་ཆེ་ཡང༌། །གསེར་ལ་རིན་ཐང་མེད་ན་ས་རྡོ་
ཡིན། །མན་ངག་ཟབ་མོ་གསང་བར་འོས་མོད་ཀྱང་། །ཧ་ཅང་གསང་ན་གདམས་ངག་ཁོང་རུལ་ཡིན། །དེ་
ཡང་རགས་པ་སྤྱི་ཡི་རྣམ་གཞག་ཡིན། །སྙིང་གཏམ་ལགས་པས་ད་དུང་གསན་མཛོད་དང་།།
མངོན་ཤེས་མེད་ཕྱིར་གྲོགས་དང་འགྲོགས་པར་དཀའ། །གཅིག་ལ་ཡིད་མི་ཆེས་ན་འདྲེ་དང་འདྲ།།
ཀུན་ལ་བློ་གཏད་བྱས་ན་རང་ཉིད་ཕུང་། །འགྲོགས་ལུགས་དགྲ་ལ་ཚོལ་དང་ཟབ་པ་ཡིན། །གཅེས་པའི་བུ་བ



141
༼ཞལ་གདམས་བསླབ་བྱའི་སྐབས།
དང་སྙིང་གི་གྲོགས་ལ་ཡང་། །སྙིང་གཏམ་སྔོན་དུ་མ་བཤད་རེ་ཞིག་གསང་། །ཧ་ཅང་དགའ་བའི་དུས་དང་
ཁྲོས་པའི་དུས། །སེམས་ལ་གང་ཡོད་ཁ་ལ་འཆོར་ཉེན་ཡོད། །དེ་ཕྱིར་དྲན་ཤེས་སྔོན་དུ་བསྟེན་བྱས་ནས།།
ཁ་འདོན་གྲེ་བར་བསྐྱིལ་དང་བཙུན་པ་ཡིན། །སྐྱོན་མཚང་ངན་པ་ཁ་ནས་གསང་ན་ཡང་། །འོང་ལོ་རྗེས་ནས་
བུད་ན་ངོ་རེ་ཚ། །དེ་ཕྱིར་ལུས་ངག་བྱ་བྱེད་ཀུན་གྱི་སྟེང་། །མཚང་ངན་ཕྱི་ལ་མི་འཆོར་མཁས་པ་ཡིན། །རང་
མཚང་རང་གིས་བྲུས་ན་འཕྲོད་པ་ཡིན། །རང་དཔེ་གཞན་ལ་སྦྱར་ན་ལྷག་པར་འཕྲོད། །དེ་ཕྱིར་དཔྱད་ནས་
བསམ་བློ་གཏོང་བ་གཅེས། །གཞན་སྐྱོན་ལྐོག་ནས་གླེང་བ་མི་ངན་ཡིན། །ཤེས་བཞིན་དྲང་པོར་མི་བཤད་
བསམ་ངན་ཡིན། །འོན་ཀྱང་སྐྱོན་མཚང་བཤད་ན་ཤེས་མཁན་དཀོན། །དེ་ཕྱིར་གཞན་སྐྱོན་གློད་ནས་
བཞག་ན་བདེ། །བློ་གཏད་མི་ལ་གང་ཡང་བཤད་མི་དགོས། །གང་ཞིམ་གང་བཟང་དེ་ལ་སྟེར་མི་དགོས།།
གལ་ལ་ཐུག་དུས་སྐྱིད་སྡུག་ཅི་བྱུང་ཡང་། །བསླུ་མེད་སྙིང་ནས་བསྐྱངས་ན་ངོ་མཚར་ཆེ། །སྙིང་གཏམ་ལགས་
པས་ད་དུང་གསན་མཛོད་ད་
ད་དང་།།
མི་རིགས་མི་གཅིག་མོག་མོག་རྟ་སྤུ་འདྲ། །བསམ་པ་མི་གཅིག་བལ་པོའི་རས་ཁྲ་འདྲ། །དེ་ཕྱིར་
སྔོན་དུ་ཁ་ཚོད་མ་བླངས་པར། །འཕྲད་མ་ཐག་ཏུ་སྙིང་གཏམ་འཆད་པ་མཚང་། །རང་བཞིན་བཟང་དང་མདོ་
མེད་ནོར་ས་ཡོད། །ཤ་ཚ་ཅན་དང་བསམ་ངན་ནོར་ས་ཡོད། །དང་པོ་བཟང་ཀྱང་ཕྱིས་ནས་ངན་པ་ཡོད། །དེ་
ཕྱིར་མ་བརྟག་བློ་གཏད་བྱེད་པ་མཚང་། །ཆང་འཐུང་གླུ་ལེན་ཤོ་དང་མིག་མང་རྩེ། །གོ་ཚད་མཐོང་ཚད་ཀུན་
གྱི་ལད་མོ་བྱེད། །སྣང་བར་གང་དྲན་སྨྱོན་པ་ལྟ་བུ་ཡི། །བག་མེད་མི་ལ་བྱ་བྱེད་འཚོལ་བ་མཚང་། །ཁྱི་ལ་ཤ་
རློན་བཅོལ་བ་ལྟ་བུ་ཡི། །ཤ་མི་ཚ་ལ་ལུག་ནོར་བཅོལ་བ་མཚང་། །ཐལ་མོ་སྦྱར་ནས་བླ་མར་འཕྱ་བ་ཡི།།
དད་པ་མེད་པ་སློབ་མར་བསྟེན་པ་མཚང་། །ནོར་དང་གདམས་ངག་བརྗེ་བའི་ཉོ་ཚོང་མཁན། །སྙིང་རྗེ་མེད་
པ་བླ་མར་བསྟེན་པ་མཚང་། །ཅི་ཙམ་འབད་ཀྱང་ཕན་ངོ་མི་ཤེས་པའི། །ཁྲེལ་གཞུང་མེད་པ་གྲོགས་པོར་
བསྟེན་པ་མཚང་། །ནོར་དང་ལུག་ལ་སྐད་ཆ་བཤད་པ་བཞིན། །མི་ཉན་པ་ལ་ཁ་ཏ་བྱེད་པ་མཚང་། །སྔ་ཕྱི་
གང་ཡང་འདང་རྒྱག་མེད་པ་ཡི། །མི་ཤེས་པ་ལ་གྲོས་ཕུག་འདྲི་བ་མཚང་། །མཚང་དུ་ཤེས་ཀྱང་ད་དུང་མི་
དོར་ན། །རང་ཉིད་སྨྱོན་པ་ཡིན་པར་ཤེས་པར་བྱ། །སྙིང་གཏམ་ལགས་པས་ད་དུང་གསན་མཛོད་དང་།།
ཞག་གསུམ་ལོན་ན་ཨ་བ་བསད་ཀྱང་བརྗེད། །ནོར་རྫས་བསྟན་ན་ཨ་མའི་སྐེ་ཡང་ལེན། །གལ་
ལ་ཐུག་ན་བླ་མའི་དབུ་ཡང་སྐོར། །འདོད་པ་ཡོད་ན་རང་གི་བུ་ཡང་བཙོང་། །དུས་ངན་མི་ངན་སྤྲིན་བར་ཉི་མ་
འདྲ། །ཉེ་རིང་ཡོངས་ལ་ལོ་གཅིག་མ་བརྟེན་པར། །བྱ་བྱེད་འཆོལ་ན་མྱུར་དུ་ནོངས་པར་འགྱུར། །རང་ལ་
བརྟེན་པའི་སྐྱོན་མཚང་ངན་པ་དེ། །གཏམ་ངན་རླུང་གིས་ཁྱེར་ན་ཟིན་དུས་མེད། །བརྒྱ་སྡེ་ཁ་ལོག་སྟོང་སྡེ་ངོ་



142ཞལ་གདམས་དང་མགུར་གླུ་གཅེས་བཏུས།
ལོག་ཀྱང་། །ཁྲེལ་མེད་གཅེར་བུར་བུད་ན་ཞབས་འདྲེན་ཟེར། །ཧ་ཅང་མཐོལ་བཤགས་མང་ན་རང་རྒྱུས་
འཆོར། །དག་ཚང་ཐབས་ཀྱིས་ཤེས་ན་མཁས་པ་ཡིན། །རྣམ་རྟོག་ཅན་ལ་འདྲེ་དགུ་འཁོར་བས་ན། །དོགས་
པ་རང་གིས་བསུས་ན་བདུད་རིགས་དགའ། །ཕུང་བྱེད་གྲོགས་སུ་བསྒྱུར་པའི་ཐབས་ཤེས་ན། །དགའ་རབ་
དབང་ཕྱུག་གིས་ཀྱང་ཐུབ་པར་དཀའ། །ཁྱི་རྒན་རུས་པ་སྐམ་པོ་བསྲུང་བ་བཞིན། །ཟས་ལ་ཞེན་པ་མ་ཆེ་མི་
ལ་བྱིན། །ཡི་དྭགས་ཉམ་ཐག་གཏེར་ཁ་བསྲུང་བ་བཞིན། །ནོར་ལ་སེར་སྣ་མ་ཆེ་ཆོས་ལ་ཐོངས། །དབྱར་
དུས་སྤྲིན་བར་ཉི་མ་ཇི་བཞིན་དུ། །བཞིན་ལ་འགྱུར་ལྡོག་མ་མང་འཛུམ་གྱིས་བསུས། །རི་རྩེའི་དར་ལྕོག་རླུང་
གིས་བསྐྱོད་པ་བཞིན། །དགྲ་ཟུན་གཤག་རལ་མ་མང་སྤྱི་སྙོམས་བསྟེན། །ད་ལོ་བཟབཟང་ཡང་སང་ཕོད་ངོན་
པ་ཡོད། །འཁོར་ལ་བསྟོད་ར་མ་སྔ་བློ་ཁོག་ལྟོས། །ངན་པ་ཡིན་ཀྱང་བཟང་པོར་འགྱུར་བ་སྲིད། །མྱུར་དུ་
སྨད་ར་མ་བྱེད་ཐབས་ཀྱིས་སྐྱོངས། །ཁས་བླངས་སྒྲུབ་པར་མ་ནུས་ངོ་ཚ་ཉོ། །སུ་ལ་ཁས་ལེན་མ་བྱེད་ལག་
ལེན་སྐྱོངས། །སེམས་སྡུག་ལྷག་པར་བསྐྱེད་ལ་དགོས་པ་མེད། །གང་ལ་ཉེས་ཁ་མ་འདིངས་བྲོད་ཁ་ཁ་བསྐྱེད།།
སྙིང་གཏམ་ལགས་པས་ད་དུང་གསན་མཛོད་དང༌།།
ཁ་ངན་ཁ་ལ་ཟོར་བ་ཐོགས་པ་དེ། །དགྲ་བོའི་དམག་སྣ་འདྲེན་པའི་གཡབ་མོ་ཡིན། །དུག་གི་ཁ་
རླངས་སྤྲོ་བའི་དུག་སྦྲུལ་འདྲ། །དེ་ཕྱིར་ཁ་ལ་ཚོད་ཅིག་ཡོད་པར་མཛོད། །གང་དྲན་ལག་ཏུ་ལེན་པའི་བྱ་མང་
དེ། །ཕུང་འགྱོད་སྣ་དགུ་འདྲེན་པའི་ཕོ་ཉ་ཡིན། །ལུས་སེམས་གཉིས་ཀ་འབྲད་པའི་སག་བརྡར་ཡིན། །དེ་
ཕྱིར་བྱེད་རྒྱུ་མ་མང་ལྷོད་ལ་སྡོད། །སེམས་ལ་དྲན་རྒྱུ་མང་བའི་བློ་མང་དེ། །འདུན་མ་གཅིག་ལ་མི་ཞོག་
དཀྲུག་ཤིང་ཡིན། །ཉིན་པར་སེམས་འཁྲུག་མཚན་མོར་གཉིད་མི་འོང་། །དེ་ཕྱིར་བློ་སྣ་མང་པོ་རྦད་ཀྱིས་ཆོད།།
ཅུང་ཟད་ཙམ་ཡང་མི་བཟོད་གཤིས་ངན་དེ། །ཚེ་འདིར་ལུས་སེམས་གཉིས་ཀའི་སྡུག་བསྔལ་ཡིན། །ཕྱི་མའི་
དགེ་རྩ་འཇོམས་པའི་ཕྱག་མ་ཡིན། །དེ་ཕྱིར་ཁོག་ཡངས་རང་བཞིན་བཟང་པོ་མཛོད། །ནང་གི་རང་སེམས་
དགྲ་རུ་མ་ལྡང་ན། །ཕྱི་ཡི་འདྲེ་གདོན་སུས་ཀྱང་ཐུབ་པར་དཀའ། །དོན་མེད་དོགས་པ་ཟ་བ་ཆོ་འཕྲུལ་ཡིན།།
རྣམ་རྟོག་སྡུག་འདྲེའི་ཕུང་ཁྲོལ་ལགས་པས་སྤོང༌། །ཡོན་ཏན་རང་བཞིན་བཟང་པོའི་ཙནྡན་ཤིང་། །འཁོར་
ངན་སྦྲུལ་གྱིས་དཀྲིས་ན་འཁོར་མཁན་མེད། །མེ་ཏོག་བཟང་པོ་ཚེར་མས་གཡོག་འདྲ་བའི། །འཁོར་ངན་
གཏམ་གྱི་གཞི་མ་ལགས་པས་སྤོང་། །ཟླ་བ་དཀར་ཡང་རི་བོང་གཟུགས་ཀྱིས་སྤྲུགས། །མེ་ཏོག་ལེགས་ཀྱང་
དྲི་ངན་འཐུལ་བས་སྦགས། །མཛོ་སྦྲེལ་གཡང་ལ་ལྷུང་བ་ལྟ་བུ་ཡི། །གྲོགས་ངན་འགྱོད་པའི་རྩ་བ་ལགས་
པས་སྤོང་། །ཉེ་དུ་ངན་པ་ཞབས་མེད་སྣོད་དང་འདྲ། །ཡུལ་ངན་སྡུག་གི་འཁོར་ལོ་ལགས་པས་སྤྱོང་། །ངས་
ཐུབ་ངས་ཤེས་གླ་མེད་གཡོག་པོ་ཡིན། །མི་ཆོས་རྐང་པའི་ཐི་གུ་ལགས་པས་སྤོང་། །སྙིང་གཏམ་ལགས་པས་



ཞལ་གདམས་བསླབ་བྱའི་སྐབས།143
ད་དུང་གསན་མཛོད་དང་།།
ཆགས་སྡང་ཆེ་ན་རྩ་སྐྱ་མེ་ཤོར་འདྲ། །དུས་ངན་སྙིགས་མའི་ནགས་ཕྱོགས་རླུང་གིས་བསྐྱོད། །ཆོས་
པ་ཡོངས་ཀྱི་སྒབ་འདྲེར་ཆགས་སྡང་གནོད། །གང་དུ་ཕྱིན་ཀྱང་ཆགས་སྡང་ཆུང་བར་མཛོད། །དམན་སར་བསྡད་
ན་མཐོ་སར་སླེབ་པར་འགྱུར། །ཇི་ལྟ་བགྱིས་ཀྱང་དམན་ཆ་བླངས་བར་འཚལ། །དེང་དུས་སྐྱེ་བོའི་ཚོགས་
རྣམས་གསར་འགྲོགས་ཆེ། །ཟླ་འགའ་ལོ་འགའ་ལོན་ནས་གཟབ་པར་འཚལ། །སྒུར་སྒུར་ཞུམ་ཞུམ་བྱེད་
ཚད་ཆོས་པ་མིན། །ཆོས་མིན་ཆོས་པར་རྫུ་ལ་གཟབ་པར་འཚལ། །གང་འཇམ་གང་ལེགས་བཤད་ཚད་
བསམ་དཀར་མིན། །ཁ་འཇམ་ཁོང་རྩུབ་ཕྱོགས་ལ་གཟབ་པར་འཚལ། །སྐྱོན་མཚང་བྲུས་ནས་བཤད་པ་
བསམ་དཀར་རྟགས། །རང་གི་ཁོང་ཁྲོའི་ཕྱོགས་ལ་གཟབ་པར་འཚལ། །ངས་ཐུབ་ངས་ཤེས་ཟེར་ལ་བློ་
གཏད་མེད། །བསླུ་བྲིད་མགོ་སྐོར་ཕྱོགས་ལ་གཟབ་པར་འཚལ། །འདིར་བྱོན་འདིར་བཞུགས་ཟེར་བ་བཀུར་
སྟི་མིན། །རང་མཉམ་གྲལ་མཉམ་ཕྱོགས་ལ་གཟབ་པར་འཚལ། །གང་བཟང་གང་ཆེ་སྟེར་བ་ཕན་སེམས་
མིན། །ཁ་ལན་སྐྱིན་པའི་ཕྱོགས་ལ་གཟབ་པར་འཚལ། །ཉམ་ཐག་སྐད་ངན་འདོན་ཀྱང་ངེས་པ་མེད།།
འགོང་པོ་ལག་ཟེད་ཕྱོགས་ལ་གཟབ་པར་འཚལ། །མཐོ་ལ་ཕྲག་དོག་མ་བྱེད་སྤྱི་བོས་བཀུར། །དམན་ལ་ཁྱད་
གསོད་མ་བྱེད་བྱམས་པས་སྐྱོངས། །མཉམ་ལ་གྲལ་རྩོད་མ་བྱེད་མཉམ་པར་འགྲོགས། །འཕྲལ་དུ་མིག་
གིས་མཐོང་རྒྱུ་མ་བྱུང་རུང་། །དཀར་པོ་དགེ་བའི་ལས་ཀྱི་མཐའ་འདི་བཟང་། །ནག་ཕྱོགས་དམུ་རྒོད་མགོ་
འཕང་མཐོ་ན་ཡང་། །ལས་འབྲས་མི་བསླུ་ནམ་ཕུག་རྒུད་དེ་འོང་། །ལག་པས་བདེ་བ་ཅན་ལ་འཕེན་མཁན་
མེད། །རྐང་པས་བཟུང་ནས་དམྱལ་བར་འཕེན་མཁན་མེད། །རང་གི་སྐྱིད་སྡུག་རང་གི་ལག་ན་ཡོད། །རང་
གིས་རང་ཉིད་མི་བསླུ་ཤིན་ཏུ་གཅེས། །མཐོ་སར་བཞག་ཀྱང་འོག་ཏུ་ལྷུང་ཉེན་ཡོད། །དམའ་སར་བསྡད་
ཀྱང་གོང་དུ་འཆོར་བ་ཡོད། །སྐྱིད་པོ་ཚོད་མ་ཐིག་ན་ཐ་མ་སྡུག །འོ་ཟངས་ཁ་ལེབ་བརྒྱབ་ན་འཕོ་འདོད་ཡིན།།
རྒུད་ཀྱང་རང་ཉིད་བཟང་ན་སྐྱིད་དེ་འོང་། །ཟླ་བ་མར་ངོའི་རྗེས་ན་ཡར་ངོ་ཡོད།།
བསླབ་བྱ་བཤད་ན་སུས་ཀྱང་ཤེས་མོད་ཀྱང་། །དགོས་དོན་ལག་ལེན་བྱེད་པ་ཉིན་སྐར་ཙམ། །གཞན་
ལ་མགོ་སྐོར་ཐུབ་པ་གཡོ་སྒྱུ་ཡིན། །ཀུན་ལ་སྐྲག་རྒྱུ་མེད་པ་དཔའ་བོ་ཡིན། །དཔྱད་ན་དོན་དག་ཤེས་པ་
གསལ་པོ་ཡིན། །བཤད་ན་ངོ་མཚར་ཆེ་བ་ཁ་གསལ་ཡིན། །རྒྱུན་དུ་རང་དོན་འབད་པ་མཁོ་ཉག་ཡིན། །དེ་
དག་རྣམས་ལ་མཁས་པ་ཟེར་བ་མིན། །གཞན་ལ་གཡོ་སྒྱུ་མགོ་སྐོར་ཐུབ་ན་ཡང་། །ཉིན་གཅིག་ལེ་ལན་རང་
ལ་འཁོར་ནས་ཡོང་། །སྐྱག་རྒྱུ་མེད་པ་དཔའ་བོ་ལོས་ཡིན་ཀྱང་། །ཚམ་ཙོམ་མེད་པ་ཕྱེ་ལེབ་མེ་ལྕེབ་འདྲ།།
གཞན་དོན་དཔྱད་ན་གསལ་པོ་ཡིན་ན་ཡང་། །མར་མེ་རང་རྩར་གསལ་བ་ཤིན་ཏུ་དཀའ། །རང་དོན་འཕྱུག་



144ཞལ་གདམས་དང་མགུར་གླུ་གཅེས་བཏུས།
པ་མེད་ན་མཁས་པ་ཡིན། །ལེགས་ཉེས་དཔྱད་ནས་ཤེས་ན་མཁས་པ་ཡིན། །ཕན་པར་སྨྲ་བ་བླ་མ་ཡིན་
ཡང་དཀོན། །དེ་ལ་ཉན་པ་བུ་ཚ་ཡིན་ཡང་དཀོན། །བསླབ་བྱ་ཞུ་བ་མང་ཡང་སློབ་པ་དཀོན། །དམ་ཆོས་
བཤད་པ་མང་ཡང་སྒྲུབ་པ་དཀོན། །ཚིག་གི་བཟང་ངན་ཙམ་གྱིས་ཕན་ཐོགས་མེད། །ཡུན་དུ་དཔྱད་ན་ཤིན་
ཏུ་ཕན་པར་ཡོད། །ཆུང་ངུའི་དུས་ན་ཚུལ་བཞིན་བསྟེན་པའི་བུ། །ཕ་རྒན་སྙིང་གི་གཏམ་འདི་སེམས་ལ་
ཆོངས། །ཕྱིན་ཆད་འདི་འདྲ་རྣ་བས་ཚོར་རྒྱུ་མེད། །ཡོད་རུང་སྙིང་གཏམ་ཡིན་མིན་ཤེས་པ་དཀའ། །ཆ་རྒྱུས་
ཡོད་མེད་གང་དུ་བསྡད་ཀྱང་རུང་། །གཏམ་འདི་སྙིང་ལ་ཆོངས་ཤིག་ཕ་ཡི་བུ།།
དེ་ཡང་སྤྱན་རས་གཟིགས་དབང་འབྲོམ་ཆོས་ཀྱི་རྒྱལ་པོས་མཛད་པའི་མི་ཆོས་གནད་ཀྱི་ཕྲེང་བའི་འགྲེལ་པ་འདི་ནི་རྩ་བ་
ཤིན་ཏུ་གོ་སླ་བས་ཚིག་འགྲེལ་མི་དགོས་སྟབས། མདོ་རྒྱན་དང༌། ས་རྒྱན་སྦྱོར་ཚུལ་ལ་དཔེ་བླངས། རྒྱ་གར་མཁས་པའི་གཞུང་དང་།
གུང་ཐང་འཇམ་པའི་དབྱངས་ཀྱི་གསུང་གི་རྗེས་སུ་འབྲང་སྟེ། སྤང་བྱ་དང་བླང་བྱ། སྤྱིར་བཏང་དང་དམིགས་བསལ། སྤྱི་དང་བྱེ་བྲག དཔེ་
དང་དོན་སོགས་ཁ་བསྐངས་ཏེ་བྲིས་པ་ཡིན་པས་རྩ་བ་དང་སྦྱར་ནས་བལྟ་དགོས་སོ། །ཞེས་པ་འདི་ནི། འཇམ་དབྱངས་གོང་མ་ཆེན་པོའི་
རིགས་ཀྱི་ཅོད་པན་ལྕང་སྐྱ་མཆོག་སྤྲུལ་རིན་པོ་ཆེ་དང་། སྐྱབས་རྗེ་ཐུའུ་བཀྭན་ཧོ་ཐོག་ཐུ་རྣམ་གཉིས་ནས་ཨ་ཆི་ཐུ་དཔོན་པོ་ཞེས་ཆོ་ལོ་དང་
བཀའ་ཤོག་སོགས་ཀྱིས་བསྔགས་ལ། རང་གི་ཉེ་གནས་མཐའ་ཡས་རྒྱ་མཚོས་ལྷ་རེག་སེར་པོ་ཆེ་ལེགས་བཅས་བསྐུལ་ངོར། བོད་ཆོས་
རྒྱལ་གོང་མ་རྣམས་ཀྱི་དུས་སུ་རྒྱལ་པོ་ལས་འོག་ཏུ་ཆེ་བའི་ཞང་ལྷ་རིགས་དཀར་པོ་ཞེས་གྲགས་པའི་རྒྱུད་དུ་བྱུང་བའི་དགེ་སློང་བསྟན་པ་རྒྱ་
མཚོས་དགོན་ལུང་དུ་སུག་བྲིས་བགྱིས་པ་དགེ་ལེགས་འཕེལ། སརྦ་མངྒ་ལཾ།།.
།།



145ཞལ་གདམས་བསླབ་བྱའི་སྐབས།
༥༦
གྲོས་འདེབས་བདེན་གཏམ་མེ་ལོང་།
མི་ཕམ་རྣམ་རྒྱལ་རྒྱ་མཚོ། (༡༨༤༦-༡༩༡༤)
༄༅། །བླ་མ་དང་འཇམ་པའི་དབྱངས་ལ་ཕྱག་འཚལ་ནས། །གཞན་ཕན་སེམས་ཀྱིས་གྲོས་འདེབས་
གཏམ་ཞིག་གླེང་། །རང་བློ་ནང་བཀུག་རང་དོན་ཤེས་པ་ཡི། །སྐྱེ་བོ་འགའ་ཞིག་སྲིད་ན་འདི་དོན་སོམས།།
སེམས་ཅན་ཐམས་ཅད་རང་བདེ་འདོད་པ་ལས། །ལམ་ལོག་ལམ་གོལ་གྱུར་པས་བདེ་འབྲས་བྲལ། །བོད་
ཕྲུག་སྤྲེལ་ཚ་ཅོལ་ཆུང་གསར་ངས་ཆེ། །འདོད་ཐག་ཉེ་ཞིང་བློ་རྒྱ་ཆུང་བའི་ཕྱིར། །ལམ་མཆོག་མདོ་སྔགས་
ཉམས་ལེན་འདོད་རྣམས་ཀྱང་། །ཚེ་འདི་ཆེད་བཟུང་དྲེགས་པ་གཙོ་བོར་བསྟེན། །རྒྱལ་དབང་པདྨའི་གསུང་
གི་སྐབས་འགའ་རུ། །ཡེ་ཤེས་ལྷ་ནི་བྱིན་རླབས་རྒྱ་ཆེ་ཡང་། །ལས་དང་སྐལ་ལྡན་མིན་ལ་སྒྲུབ་ཐག་རིང་།།
འཇིག་རྟེན་ལྷ་འདྲེ་སྒྲུབ་ཐག་ཉེ་བའི་ཕྱིར། །ལས་བཅོལ་དགོས་པ་ཕྲལ་གྱི་ལས་འགའ་ལ། །དགོངས་ཏེ་
གསུང་པ་དེ་ལྟར་ཡིན་མོད་ཀྱི། །རྣམ་པ་ཀུན་ཏུ་འདི་ཕྱིར་མི་བསླུ་བའི། །ཡེ་ཤེས་ལྷ་ཡི་བསྙེན་སྒྲུབ་གལ་ཆུང་
དུ། །བཏང་ནས་དྲེགས་པ་མཆོད་བསྟོད་སྒྲུབ་པ་རྣམས། །ཤིན་ཏུ་ནོར་བའི་གཡང་སར་རྡོག་འཆལ་ནས།།
འདི་མེད་ཕྱི་མེད་ལག་སྟོང་འཁྱམས་མཐོང་སྟེ། །བློ་ལ་འཕྲིག་གཟུང་ཚིག་གསུམ་སྙིང་ལ་བཞག །འདི་དོན་
ལེགས་པར་དཔྱད་ནས་བདེན་ནམ་རྫུན། །རང་གི་བློ་ཡི་སྟེང་དུ་ཡིད་ཆེས་བྱོས། །ཚེ་འདིར་འབྱོར་དང་
གྲགས་དང་དགྲ་ཐུལ་པའི། །རེ་འདོད་ཞེ་ལ་བརྣག་ནས་དྲེགས་པ་གང་། །ཉིན་འདོན་མཚན་འདོན་རྔ་བརྡུང་
འུར་ཆོམ་གྱི། །བརྩོན་པ་ཚེ་གཅིག་བསྟེན་ནུས་རྣམས་ལ་ལྟོས། །དེ་དག་ཇི་ལྟ་ཇི་ལྟར་བརྩོན་ན་ཡང་།།
འབྱོར་པ་དག་ཀྱང་ཕལ་ལས་དབུལ་མཐོང་ལ། །གྲགས་ལྡན་དགྲ་མེད་གྱུར་ནའང་ཇི་ལྟར་མཐོང་། །དེ་ལྟར་
མ་འབད་སྡོད་རྣམས་དེ་ལས་བཟང་། །འདི་འདྲ་བཏོན་བཏོན་སྒྲུབ་སྒྲུབ་འབྲས་བུ་ལ། །ཇི་ལྟར་ལེགས་པའི་
རྩེ་མོར་ཕྱིན་ན་ཡང་། །རྟ་རྐུན་ནོར་རྐུན་རེ་ཟུང་སོད་པ་དང་། །མནོག་ཆུང་གྲོང་གི་གཏོ་དཔོན་ཙམ་ཞིག་
འགྲུབ། །དེ་ལས་རྒྱ་ཆེ་རབ་ཀྱི་དངོས་གྲུབ་ཞིག །དེ་སྔ་ཐོབ་པ་ཡོད་དམ་ད་ལྟ་དང་། །ད་གཟོད་དུ་ཡང་འབྱུང་
སྙམ་ཁོ་ཐག་ཆོད། །དེ་འདྲའི་ཚེགས་ཆེ་དོན་ཆུང་བརྩོན་པ་ལ། །དེ་ཙམ་འབད་པ་དེ་བས་ཞག་ཤས་ཞིག །བློ་
སྦྱོང་སེམས་དང་འབྲེལ་བའི་དགེ་སྦྱོར་ཞིག །བྱས་ན་འདི་ཕྱིར་དོན་འབྲས་མི་ཆེའམ། །དོན་ཆེན་བཞག་ནས་
དོན་ཆུང་འབད་དེས་ཅི། །བྱ་བ་ཅི་བྱས་བསམ་པར་རག་ལས་ཤིང་། །དགེ་རྩ་ཆེ་ཆུང་མི་ལྟོས་བསྔོ་བ་ཡིས།།



146ཞལ་གདམས་དང་མགུར་གླུ་གཅེས་བཏུས།
ངཐེག་གསུམ་འབྲས་བུར་སྨིན་ཚུལ་ཐ་དད་གསུངས། །དེ་བས་ནང་གི་འདུན་པ་ལེགས་བརྟགས་ན། །དྲེགས་
པ་མཆོད་དགའ་ཚེ་འདིའི་བསམ་པས་བྱས། །ཚེ་འདིར་དངོས་གྲུབ་གཞན་ལས་ཁྱད་འཕགས་ཞིག །མཐོང་
རྒྱུ་མེད་བཞིན་ཡོད་དོ་སྙམས་རློམ་ནས། །ཡང་ཡང་དེ་སྒྲུབ་ཡང་ཡང་རང་མགོ་འཁོར། །ལས་ཀྱིས་རྙེད་པའི་
བདེ་འབྱོར་ཅུང་ཟད་ཞིག །བྱུང་ན་ལྷ་མཆོད་པ་ལས་བྱུང་ངོ་ཟེར། །མི་འདོད་གང་བྱུང་ལྷ་མ་དགའ་བར་
བརྟག །དོན་དུ་བདེ་སྐྱིད་འབྱོར་བའི་སྐབས་ཀྱང་ཉུང་། །དྲེགས་པ་མི་མཆོད་ལྷ་འདྲེ་མ་བརྔན་ཀྱང་། །ཆོས་
དང་སྲིད་ཀྱི་མངོན་པར་མཐོ་བ་དང་། །ནད་མེད་ཚེ་རིང་བདེ་བར་ལྡན་རྣམས་ལྟོས། །ཁྱེད་ལ་དེ་ལས་ལྷག་
པོར་བྱུང་ངམ་སེམས། །དགྲ་ལ་བསམ་ནས་རྟག་ཏུ་དྲག་པོའི་སྔགས། །བཟླ་བ་རྣམས་ལ་དགྲ་སི་རྒྱུན་དུ་
ལྡང་། །གཅོད་ལོག་འདྲེར་འཛིན་ཅན་ལ་རང་སྣང་གི །རྟག་ཏུ་འདྲེ་ཡིས་འཚེ་བ་རྒྱུན་མི་འཆད། །དེ་ཕྱིར་ཚེ་
འདི་གཙོར་བཟུང་ལས་སྒྲུབ་ཀྱང་། །ཚེ་འདིར་བདེ་བ་གཞན་ལས་ཉུང་མཐོང་ནས། །རང་མགོ་རང་བསྐོར་
དོན་མེད་བརྩོན་པ་ལ། །རང་རློམས་མ་བྱེད་སེམས་འཕྲིག་གཞུག་ཅིག་ཨང་།།
རྡོ་རྗེ་འཆང་དང་པད་འབྱུང་ལ་སོགས་པས། །བཀའ་བགོས་ཆོས་སྐྱོང་དྲེགས་པ་ཆེན་པོ་རྣམས།།
བསྟན་དང་བསྟན་འཛིན་སྲུང་མ་ཡིན་མོད་ཀྱི། །དེ་དག་ཡི་དམ་བརྟེན་པའི་ཁོར་ཡུག་ཏུ། །དུས་ཀྱི་མཆོད་པ་
ཙམ་ཞིག་བཞག་ནས་སུ། །དམ་ཚིག་སྲུང་ན་དེ་དག་ཤུགས་ཀྱིས་འདུ། །དགོས་པ་བྱུང་ན་ཕྲིན་ལས་བཅོལ་
བས་ཆོག །ཡི་དམ་ལས་ལྷག་དྲེགས་པ་སྒྲུབ་མི་བྱ། །བཀའ་གདམས་ཞུ་ལན་ནོར་བུའི་ཕྲེང་བ་ལས། །མཐུ་
ཆེན་འདོད་པས་བེ་ཧར་སོགས་སྒྲུབ་ཀྱང་། །མཆོད་མཆོད་ནོངས་པ་གཅིག་གིས་འཇོམས་བྱས་ཏེ། །དབུགས་
ལེན་བྱས་ནས་ངན་སོང་འགྲིམ་མཐོང་གསུངས། །ཤེས་བྱའི་ཁོངས་ན་རྒྱལ་བ་ལས་ལྷག་པའི། །མཁྱེན་བརྩེ་
ནུས་པ་ཆེ་ཞིང་མྱུར་བ་མེད། །འདི་ལ་ལན་གཅིག་ཡིད་ཀྱིས་གསོལ་བཏབ་ཀྱང་། །འདི་ཕྱི་ཀུན་ཏུ་མི་བསླུ་
ངེས་པ་ཉིད། །དེ་བས་ལྷག་པར་དྲེགས་པ་སྒྲུབ་དགའ་ན། །སྔགས་པ་འདྲེས་ཁྱེར་དངོས་གྲུབ་པྲ་ཡས་ནས།།
སྐུ་དགའ་མཐུ་དགའི་ངང་ཚུལ་ཙམ་ཞིག་གིས། །འདི་མེད་ཕྱི་མེད་སྐྱ་མིན་སེར་མིན་འགྱུར། །རང་རྒྱུད་ཆོས་
ལྡན་བསྐྱེད་རྫོགས་གདིང་ལྡན་ན། །ཆོས་སྐྱོང་དྲེགས་པ་མ་སྒྲུབ་རང་བཞིན་འཁོར། །དད་དང་དམ་ཚིག་
ལམ་གྱི་གདིང་མེད་ན། །དྲེགས་པ་བསྒྲུབ་ཀྱང་ནམ་མཁར་ལག་ཕུག་འདྲ། །མཆོད་ཅིང་བསྟོད་ན་ཅུང་ཟད་
འཁོར་མོད་ཀྱི། །བསོད་ནམས་དམན་ལ་འཇིག་རྟེན་དྲེགས་པ་དེས། །དངོས་གྲུབ་རྒྱ་ཆེ་སྦྱིན་པར་མི་ནུས་
པའི། །སྔར་གྱི་ལོ་རྒྱུས་ཚད་མ་མང་དུ་སྣང་། །གལ་ཏེ་ནུས་སོ་སྙམས་ནས་དྲེགས་པ་ལ། །མཆོད་བསྒྲུབ་
འབད་འབད་བརྩོན་བརྩོན་ཁྱེད་རང་གི །སྐུ་མདོག་ཕྱག་མཚན་ཉམས་འགྱུར་ངོམས་དང་ཤེས། །གཞན་
ལས་ཁྱད་འཕགས་བྱུང་ན་ཁྱེད་བདེན་ནོ། །རྒྱལ་བཙན་ལ་སོགས་དྲེགས་པ་མཆོད་རྣམས་ལ། །དང་པོ་དེ་



147ཞལ་གདམས་བསླབ་བྱའི་སྐབས།
མི་རིགས་གཏོགས་འདྲེ་རྣམས་འདུ། །འཁུ་ལྡོག་མང་ཞིང་ཕྱི་ནང་སྒྲུབ་ཉམས་ཆེ། །དེ་དང་དེ་འདྲའི་ངང་དུ་
མི་ཚེ་འཛད། །དད་དང་དམ་ཚིག་བསྐྱེད་རྫོགས་གདིང་མེད་ན། །དྲེགས་པའི་གཙོ་བོ་ཆོས་སྐྱོང་ཆེན་པོ་
རྣམས། །ཚུལ་བཞིན་ཉེ་ཞིང་དངོས་གྲུབ་སྟེར་བ་ཉུང༌། །དེ་དག་བདེན་མིན་སྒྲུབ་པ་པོ་ལ་ལྟོས། །སྒྲིབ་སྦྱང་
རྣམ་དཀར་དགེ་ཚོགས་ལ་འབད་ཅིང་། །བསམ་བཟང་ཚུལ་ལྡན་དགེ་སྦྱོང་རྣམས་ལ་ལྟོས། །འདི་བདེ་ཕྱི་
བདེ་འཚུབ་ཉུང་བདེ་འབྱོར་ཆེ། །དེ་བས་ཁྱེད་རང་ལྷག་ན་ཁྱེད་ལེགས་སོ། །ཚེ་གང་རྒྱུན་མཆོད་དངོས་གྲུབ་
འདི་ཞེས་མེད། །ཞག་གཅིག་མཆོད་བསྐང་ཆགས་ན་ཆད་པ་གཅོད། །དེ་འདྲའི་རང་སེམས་འཚུབས་ཀྱི་ཡོ་
ལང་ལ། །རྒྱུན་མར་འཕྱན་པས་ཅི་བྱ་དེ་བས་ནི། །བདེ་བའི་སྟན་ལ་རང་སེམས་ཟོ་ལྷོད་དེ། །བསམ་པ་དང་
བས་མ་ཎི་འབྲུ་དྲུག་སྔགས། །བརྒྱ་ཕྲག་ཙམ་ཞིག་བགྲང་བ་བཟང་མཐོང་སྟེ། །འདོན་རྒྱུ་བཟང་ལ་བསམ་
པ་བཟང་ཕྱིར་རོ། །ཚེ་འདི་གཙོར་བྱས་འདི་ལ་སྐྱབས་རྣམས་ཀྱིས། །དངོས་གྲུབ་མྱུར་པོར་རེ་བའི་དྲེགས་པ་
ལ། །བརྟེན་བརྟེན་བསྒྲུབ་བསྒྲུབ་བྱས་ཀྱང་ཚེ་འདི་ཉིད། །མ་ལོ་མ་ཉན་ངང་དུ་འདའ་བ་མཐོང་། །ལྷ་མཆོད་
འདྲེ་བཀར་རྣམ་རྟོག་རྦ་རླབས་ཅན། །ཁབ་ཙམ་རྙེད་ཚེ་སྟ་རེ་ཙམ་ཞིག་འཆང་། །དུས་ཀུན་མི་བདེ་བྲེལ་དང་
རྙེད་ཚོལ་དང་། །ཟ་ཐབས་གྱོན་ཐབས་ཆགས་བཞིན་གནས་པ་མང་། །བྱས་བྱས་ཚེ་འདི་གཙོར་བཟུང་ཆེད་
ཡིན་པས། །མཐོང་བའི་ཆོས་ལ་སྒྲུབ་འབྲས་མ་མཐོང་ན། །འཇིག་རྟེན་ཕ་རོལ་རྣམས་སུ་དེའི་འབྲས་བུ།།
མྱོང་བ་དེ་ནི་དེ་བས་རྫུན་མིན་ནམ།།
རྒྱལ་བའི་བཀའ་ཉན་དྲེགས་པ་ཆེ་རྣམས་ཀྱིས། །ས་ལམ་བར་ཆད་སེལ་ཞེས་གྲགས་མོད་ཀྱི།།
བ
ཕྱི་མའི་འབྲས་བུ་ཁྱོད་ཀྱིས་དོན་གཉེར་ན། །རྒྱལ་བ་ལས་ལྷག་དྲེགས་པ་ཅི་སྟེ་ཡིན། །རྒྱལ་བ་མཆོག་དང་
ས་བཅུའི་དབང་ཕྱུག་རྣམས། །གང་འདུལ་ཆོས་སྐྱོང་རྣམ་པར་བསྟེན་པས་ན། །ཡི་དམ་ལྷ་དང་བཟང་ངན་
མ་དམིགས་ཕྱིར། །དེ་ཉིད་མཆོད་ལ་འགལ་བ་མེད་སྙམས་ན། །མཆོད་ལ་འགལ་བ་བདག་གིས་མི་བརྗོད་
ཀྱང་། །རྒྱལ་བ་མཆོག་དང་ས་བཅུའི་དབང་ཕྱུག་ལས། །ལྷག་པར་ཆོས་སྐྱོང་དྲེགས་པ་སྒྲུབ་ཁྱོད་ལ། །བཟང་
ངན་དབྱེ་བའི་བློ་གྲོས་མ་བྱུང་ངམ། །དད་དང་བསམ་པ་བཟང་པོས་ཡི་དམ་ལྷར། །ཅི་ཙམ་བརྟེན་ཀྱང་ཉེས་
མེད་བདེ་ལེགས་འཕེལ། །འཇིག་རྟེན་རང་རྒྱུད་དྲེགས་པ་ཕལ་མོ་ཆེ། །རྒྱུད་རྩུབ་ཕྱིར་ན་བརྟེན་པའི་གནད་
དང་ནི། །གོང་ནོན་གཉེན་པོའི་སྟོབས་ཀྱིས་མ་ཆུན་ན། །འཁུ་ལྡོག་ཆེ་ཞིང་རྣལ་འབྱོར་སྲོག་ལ་རྒོལ། །དེ་ཕྱིར་
གནད་ཡིག་མི་ཤེས་དྲེགས་པ་ནི། །བསྟེན་མི་བྱ་ཞེས་གུ་རུ་པདྨས་གདམས། །དེང་སང་རིག་འཛིན་བརྒྱུད་
པའི་ཐ་ཚིག་ལ། །གནས་པའི་ཆོས་སྐྱོང་རྒྱལ་པོ་རྣམས་ལས་ཀྱང་། །གློ་བུར་འདྲེ་རྒོད་སྒྲུབ་ལ་ཆེས་དགའ་
བས། །ཀྱེ་མ་སྙིགས་མའི་དུས་ཀྱི་བློ་གྲོས་ལྟོས། །རྒྱལ་བ་ལས་ཀྱང་ཆོས་སྐྱོང་དྲེགས་པ་དང་། །དེ་ལས་ཀྱང་



148ཞལ་གདམས་དང་མགུར་གླུ་གཅེས་བཏུས།
ནི་འཇིག་རྟེན་རང་རྒྱུད་པ། །དེ་བས་གློ་བུར་གདུག་རྩུབ་ཆེ་བའི་འདྲེ། །ལྷ་ཡི་གཙོ་བོར་འཛིན་པ་ཀྱེ་མ་
འཁྲུལ།།
གཏན་བདེ་ཐར་པ་མཆོག་ལས་ཚེ་འདི་དང་། །ཡེ་ཤེས་ལྷ་མཆོག་ལས་ཀྱང་འཇིག་རྟེན་པ། །སྒྲུབ་
པའི་ཚུལ་ལ་དགའ་བ་འདི་དག་གིས། །སྒྲུབ་པོ་དེ་ཡི་རྣམ་ཐར་སྲང་ལ་བཏེགས། །ཆོས་སྐྱོང་ཕལ་ཆེར་ཡེ་
ཤེས་ལྷ་ཉིད་ཀྱང་། །རང་གི་བསམ་པས་གདུག་རྩུབ་རང་རྒྱུད་པར། །བཟུང་ནས་ཚེ་འདིའི་ཆེ་ཐབས་སྒྲུབ་
པའི་བློས། །མཆོད་ཅིང་བསྒྲུབ་པ་ཕལ་ཆེར་ལོག་ལམ་སོང་། །རྒྱལ་ཀུན་ཡེ་ཤེས་འཇམ་དཔལ་ཁྲོས་པའི་སྐུ།།
གཤིན་རྗེ་གཤེད་ལས་ལྷག་པའི་ལྷ་གཞན་མེད། །འོན་ཀྱང་བསམ་པ་ལོག་པས་སྒྲུབ་པ་ཡིས། །ཙན་ཀླུ་ཉིད་
ཉམས་པའི་ལོ་རྒྱུས་བཞིན། །དྲེགས་པ་རང་རྒྱུད་བསྒྲུབ་པའི་བསམ་སྦྱོར་ཅན། །འཇིག་རྟེན་དྲེགས་པ་ཕལ་
གྱིས་རྒྱུད་བརླམ་ནས། །རང་རྒྱུད་བསམ་སྦྱོར་ཇེ་བས་ཇེ་རྩུབ་ལ། །རང་ཕུང་གཞན་བརླག་འདི་ཕྱིར་སྡུག་
བསྔལ་མཐོང་། །སྔོན་ཚེ་བོན་གྱིས་དམར་མཆོད་བྱས་དུས་དང་། །ད་ལྟ་ནག་ཕྱོགས་གཞི་བདག་ཤ་ཁྲག་
གིས། །བརྔན་པ་རྣམས་ཀྱིས་སྟོང་གྲོགས་བྱེད་ཚུལ་གྱིས། །ཆོ་འཕྲུལ་ཕྲ་མོ་མཐོང་ནས་དགའ་བ་ལྟར།།
འཇིག་རྟེན་ལྷ་འདྲེ་མཆོད་པའི་ལག་རྗེས་ལ། །ལུང་བསྟན་མཐུ་རྟགས་ཅུང་ཟད་བྱུང་བ་ཡིས། །ལྷ་སྲུང་
འཁོར་ཞེས་བླུན་རྣམས་ཡ་མཚན་ནས། །ཡང་ཡང་མཆོད་བྱས་ཐ་མར་དམྱལ་བར་འཁྲིད། །རྟགས་དང་ཆོ་
འཕྲུལ་མི་ཡི་ཚེ་རྐུ་བ། །མཁའ་ལ་རྒྱུ་བའི་ཡི་དྭགས་རྣམས་ཀྱང་ནུས། །དེ་ཙམ་ཞིག་ལ་ལྷ་མཆོད་དངོས་གྲུབ་
ཞེས། །བློ་དང་ལྡན་པ་སུ་ཞིག་ཡ་མཚན་བྱེད། །འཇིག་རྟེན་མཁའ་འགྲོ་ཤ་ཟ་ཡི་དྭགས་ཀྱིས། །ཅོལ་ཆུང་
སྒྲུབ་པ་པོ་རྣམས་མངོན་ཤེས་དང་། །གྲུབ་རྟགས་ཕྲ་མོས་བསླུས་ནས་ཉམས་འགྱུར་ཞེས། །སྔ་འགྱུར་མན་
ངག་དག་ལས་ཡང་ཡང་གསུངས།།
ལྷ་དང་དམ་ཅན་བསྒྲུབ་པའི་ལག་རྗེས་ལ། །འདི་དང་ཕ་རོལ་ཆོས་དང་མི་འགལ་ཞིང་། །ཕན་
དང་བདེ་བའི་འབྲས་བུ་རྒྱ་ཆེ་བ། །རང་གིར་གྱུར་ན་ཡང་དག་སྒྲུབ་པོ་ཡིན། །བྱས་སོ་སྒྲུབ་པོ་བདག་གི་བྱ་
བ་འདི། །ཡིན་ནོ་ལེགས་སོ་སྙམ་དུ་མངོན་རློམས་ཀྱིས། །འདི་ཕྱིའི་ཕུང་ཀྲོལ་རྒྱུ་དང་ལེགས་པའི་གཞི། །མི་
དཔྱད་ཀྱི་ནར་འཁྱམས་རྣམས་ཤིན་ཏུ་བླུན། །རྒྱལ་དབང་པདྨས་ཟབ་མོའི་གཏེར་རྣམས་སུ། །དྲག་པོའི་
སྔགས་དང་དྲེགས་པ་བསྒྲུབ་པའི་ཐབས། །ཡང་ཡང་བསྟན་བྱས་འདི་དག་སྒྲུབ་ཅེས་པར། །རྗེས་སུ་གདམས་
ཕྱིར་བསྒྲུབ་པར་འདོད་ཅེ་ན། །རིག་འཛིན་མཆོག་དེས་ཟབ་མོའི་གཏེར་རྣམས་སུ། །དྲག་སྔགས་དྲེགས་པའི་
བསྒྲུབ་ཐབས་གསུང་མོད་ཀྱི། །འདི་དག་བསྟན་པ་བསྲུང་བའི་ཡན་ལག་ཏུ། །ཐབས་མཁས་སྙིང་རྗེར་ལྡན་
པས་སྤྱོད་ཅེས་གསུངས། །གཙོ་བོར་ཐེག་པ་ཆེན་པོའི་གཞུང་ལུགས་ཀྱི། །བྱང་ཆུབ་སེམས་གཉིས་བསྐྱེད་དང་



ཞལ་གདམས་བསླབ་བྱའི་སྐབས།149
རྫོགས་པ་དང་། །ཁྱད་པར་འོད་གསལ་རྡོ་རྗེ་རྩེ་མོའི་ལམ། །ཉམས་ལེན་གནད་ཀྱི་ཆོས་གཏེར་བགྲང་ཡས་
གསུངས། །མཐོང་ཐོས་དྲན་རེག་དོན་དང་ལྡན་པ་ཡི། །ཟབ་མོའི་ཆོས་མཛོད་དེ་རྣམས་བཞག་ནས་སུ། །དྲག་
སྔགས་དྲེགས་པ་ལོག་པར་བསྒྲུབ་པ་ཡི། །དོ་གལ་འདི་ཀོ་ཁྱོད་ལ་སུ་ཡིས་བཀལ། །གདུག་ཅན་འགྲོ་ལ་
ཤིན་ཏུ་སྙིང་རྗེ་ཞིང་། །རྒྱལ་བསྟན་རིན་ཆེན་སྲོག་ལས་ཕངས་པ་དང༌། །རང་འདོད་ཞེན་འཁྲིས་མེད་གང་
ཤུགས་སྒྲོལ་གྱི། །དགོངས་སྤྱོད་ཚད་དུ་ཕྱིན་པ་ཉིན་སྐར་ཙམ། །རང་ཉིད་གཅེས་འཛིན་གཞན་ལ་གནོད་པའི་
བློས། །སྒྲོལ་པའི་དགོངས་སྤྱོད་མེད་པར་དམོད་ངན་གྱི། །དྲག་སྔགས་དུག་མདའ་གང་བྱུང་འཕེན་པ་དེ།།
སྒྲོལ་བ་ལོག་པའི་བརྟུལ་ཞུགས་ཉིད་དུ་གསུངས། །གསང་བ་སྔགས་ཀྱི་སྦྱོར་སྒྲོལ་ཟབ་མོ་ལ། །དགོངས་
སྤྱོད་ཟབ་མོའི་གནད་དང་མི་ལྡན་པར། །རང་གར་ཞུགས་ན་ལོག་ལམ་འགྱུར་རོ་ཞེས། །རྒྱལ་དབང་རིག་
འཛིན་བརྒྱུད་པའི་ལུང་ལས་གདམས། །ཚེ་འདི་གློག་གི་ཟློས་གར་ལྟ་བུ་ལ། །བདག་བདེ་འདོད་རྣམས་སྔགས་
ཀྱི་ལམ་སྒྲུབ་ན། །འདི་ཕུང་ཕྱི་ཕུང་སྒྲུབ་པར་མི་འཚལ་གྱི། །འདི་སྐྱིད་ཕྱི་བདེ་བསྒྲུབ་པར་ཅིས་མི་རིགས། །དེ་
བས་དྲེགས་པ་མཆོད་བསྒྲུབ་མི་རུང་ཉེས། །བཀག་པ་མིན་མོད་ཡི་དམ་བསྙེན་བསྒྲུབ་དང་། །རྣམ་དཀར་
དགེ་བའི་ཕྱོགས་ལ་བརྩོན་པའི་ཞོར། །ཅུང་ཟད་ཙམ་ལས་ཆེད་གཏད་བརྩོན་མི་བྱ།།
དེ་བཞིན་དྲག་པོའི་སྔགས་དང་དྲག་པོའི་ལས། །ཟབ་མོ་སྔགས་ཀྱི་དགོངས་སྤྱོད་ལྡན་གྱུར་ན།།
ལས་དང་རིག་སྔགས་ཀུན་ལས་ཟབ་མོད་ཀྱི། །ཕལ་ཆེར་ཚེ་འདིའི་ཆེད་དུ་རྩོམ་པ་མེད། །དེ་ལྟར་གྱུར་ན་
སྔགས་ལོག་སྤྱོད་པ་ཡིས། །འདི་དང་ཕྱི་མར་རྩུབ་མོའི་རྣམ་སྨིན་ཆ། །ཡང་དང་ཡང་མྱོང་དེ་ལ་དགོས་པ་ཅི།།
དེ་བས་འདི་བདེ་ཕྱིས་བདེ་མི་དགའ་འམ། །དྲེགས་པ་མ་བསྟེན་དྲག་སྔགས་མ་བསྒྲུབ་ཀྱང་། །ཁ་རོག་འདུག་
རྣམས་དགྲ་འདྲེས་མི་འཚེ་མང་། །དྲེགས་པ་བསྟེན་ཅིང་དྲག་སྔགས་བསྒྲུབ་རྣམས་ཀྱང་། །དགྲ་དང་བགེགས་
ཀྱིས་འཚེ་བ་མེད་པ་མིན། །སེམས་ཅན་གཞན་གྱི་ཀླད་པའི་ནད་ཙམ་ཞིག །བསལ་འདོད་ཕན་སེམས་ཡོན་
ཏན་རྒྱ་ཆེ་ཞེས། །རྒྱལ་བའི་བཀའ་ལས་བྱུང་ཕྱིར་བསམ་བཟང་གི །རྣམ་དཀར་ཅུང་ཟད་ཙམ་ཀྱང་འབྲས་
བུ་ཆེ། །རང་སྣང་དགྲར་ལང་དགྲ་འདྲེའི་དོགས་པ་ཡིས། །དགྲ་སོད་བགེགས་འདུལ་དམོད་ངན་བསམ་ངན་
ལ། །ཉིན་མཚན་རྒྱུན་མར་གོམ་པའི་ཞེ་སྡང་ཅན། །འདི་སྐྱིད་ཕྱི་བདེའི་གོ་སྐབས་ཇི་ལྟར་འབྱུང་། །དེ་བས་
རྒྱུ་འབྲས་བསླུ་བ་མེད་པ་འདི། །རྒྱལ་པོའི་གསུང་གི་ནང་ན་ཉམས་ལེན་ཆོས། །མེད་མི་རུང་བ་གཅིག་པུར་
ཤེས་བྱས་ནས། །རང་བདེ་འདོད་རྣམས་དགེ་བའི་རྒྱུ་ལ་འབོད། །རང་ལ་བདེ་འབྲས་སྨིན་པའི་རྒྱུ་ཡོད་ན།།
ལྷ་མཆོད་འདྲེ་བརྡུང་མི་དགོས་རང་བསམ་འགྲུབ། །རང་ལ་བདེ་བའི་སྐལ་བ་མི་ལྡན་པས། །ལྷ་མཆོད་འདྲེ་
བཀར་བརྒྱ་ཕྲག་བརྩོན་ཀྱང་ཅི། །དེ་ཕྱིར་དྲེགས་པ་མཐུ་རྩལ་ཅན་རྣམས་ལ། །ལུང་བཞིན་དམ་ཚིག་ལྡན་
པའི་རྣལ་འབྱོར་པས། །གཞུང་བཞིན་མཆོད་དང་སྒྲུབ་པའང་བཟང་མོད་ཀྱང་། །དེ་བས་རྩ་གསུམ་ལྷ་ལ་



150ཞལ་གདམས་དང་མགུར་གླུ་གཅེས་བཏུས།
?'བསྟེན་པ་གལ།།
ཚོགས་གཉིས་ཡོངས་རྫོགས་རྒྱལ་དང་རྒྱལ་བའི་སྲས། །བདག་ཉིད་ཆེན་པོ་རྣམས་ཀྱི་མཚན་
ཙམ་ཞིག །དྲན་པ་དེ་ཡང་འདི་ཕྱིར་དོན་ཆེ་བས། །སྐྱིད་ཀྱང་སྡུག་ཀྱང་དེ་ལ་ཡིད་རྟོན་ཕེར། །མཆོད་མཆོད་
བརྟེན་བརྟེན་ཚེ་གང་འབད་ན་ཡང་། །དངོས་གྲུབ་མ་མཐོང་འཁུ་ལྡོག་མཐོང་བ་ཡི། །འཚུབ་སྣང་རྦ་ལ་འཕྱོ་
པའི་སྔགས་གཟུགས་པ། །ཕལ་ཆེར་རང་སྣང་ལྷ་འདྲེས་བརླམ་སྟེ་འཁྱམས། །གསོན་པའི་དུས་སུ་འབད་པ་རྒྱ་
ཆེ་ཡང་། །དབུལ་ཞིང་བདེ་འབྲས་ཉུང་བཞིན་ཚེ་ཟད་ནས། །འཕེན་པའི་དབང་གིས་ལྷ་འདྲེའི་གཡོག་ཏུ་སྐྱེས།།
གྲོང་ཁྱེར་ཉུལ་ཞིང་ཟ་འདྲེ་བྱེད་ལ་རྒྱུ། །དེ་ལྟར་ཡི་དམ་བཟླས་པ་ཐུན་གཅིག་དང་། །སྦྱོ་སྦྱོང་བྱང་སེམས་རྣམ་
དཀར་དགེ་ཚོགས་ལ། །སྔ་དྲོ་གཅིག་གི་ཉམས་ལེན་མི་ནུས་པར། །རྒྱུན་དུ་རྔ་བརྡུང་ལྷ་འདྲེ་མཆོད་ད་དགའ་
ཅན། །ཁྱོད་ཀྱིས་འདི་ཙམ་བརྩོན་པའི་འབྲས་བུ་དེ། །ཚེ་འདིའི་ཆེད་དུ་ཡིན་ན་ཚེ་འདི་ལ། །འདི་བྱུང་འདི་
ཐོན་མེད་ན་ཚེ་ཟད་ནས། །འཆི་ཚེ་ཁྱོད་ལ་ལག་རྗེས་ཅི་འདུག་སོམས། །གལ་ཏེ་དེ་འདྲའི་གྲོང་སྔགས་ཁ་
ཅིག་གིས། །མཐུ་དང་སྔགས་ཀྱི་སྙན་གྲགས་ཅུང་ཟད་ཞིག །ཐོབ་ཀྱང་གྲོགས་ཆུང་གཅིག་ན་ངོ་མཐོ་ཙམ།།
དེ་བས་ལྷག་པའི་ཡ་མཚན་ཅུང་ཟད་མེད། །དེ་ལྟར་དོན་ཆུང་ཆེད་དུ་འབད་པའི་ཚབ། །རྣམ་དག་ཆོས་ལམ་
འབད་ན་འདི་དང་ཕྱིར། །དེ་བས་རྒྱ་ཆེའི་བདེ་དང་གྲགས་པ་རྒྱས། །དེ་ཕྱིར་རང་མདོ་ཆུང་བ་མིན་ནམ་
སོམས།།
བདག་ནི་རང་གི་སྔོན་གྱི་བག་ཆགས་དང་། །སྔ་རབས་རྣམས་ཀྱི་ཨ་ཕའི་ཁ་ལྟ་ཡིས། །དྲེགས་པ་
མཆོད་དང་དྲག་སྔགས་སྒྲུབ་པ་ལ། །ཤིན་ཏུ་མོས་ཤིང་བརྩོན་པ་ཡིན་མོད་ཀྱི། །བླ་མ་འཇམ་པའི་དབྱངས་
ཀྱི་ཐུགས་རྗེ་ལས། །རེས་གཅིག་བློ་ཡི་བསམ་དཔྱོད་ལེགས་ཤར་ནས། །དྲག་པོའི་སྔགས་ཀྱི་ལས་རྒྱུན་
འཛུད་སྙམས་སོགས། །དོན་མེད་བསམ་དཔྱོད་འགའ་ཞིག་འདོར་བློ་སྐྱེས། །སྙིགས་མའི་སྐྱེ་བོ་ཚེ་འདི་ཆེད་
འཛིན་རྣམས། །དྲག་སྔགས་ཤེས་ན་གཞན་གནོད་འབའ་ཞིག་རྩོམས། །བསྟན་པ་བསྲུང་བའི་ལྕགས་རིར་
མི་འགྱུར་གྱི། །རང་ཕུང་གཞན་ཕུང་ཧ་ལ་ལམ་བསྐྱུར་འདྲ། །དེ་སྔ་གསང་སྔགས་རྙིང་མའི་ཆོས་སྡེ་ལ། །དྲག་
སྔགས་སྣ་ཚོགས་ཟབ་རྒྱས་བྱུང་མོད་ཀྱི། །ཕལ་ཆེར་རང་འདོད་ཁོ་ནས་གཞན་གནོད་རྒྱུར། །སོང་གིས་
དགོས་དུ ས་བསྟན་པ་སྲུ ང་མ་མཐོང་། །བློ་སྦྱོང་གཙོར་བྱེད་བཀའ་གདམས་བསྟན་འཛིན་རྣམས། །དྲག་
སྔགས་གནོད་སྦྱོར་མེད་ཀྱང་བསྟན་པ་འཕེལ། །བོན་དང་རྙིང་མ་དྲག་སྔགས་ལས་སྦྱོར་ལ། །དགའ་ཡང་
བསྟན་པ་དེ་རྒྱས་བྱུང་ངམ་ཅི། །རྒྱུ་འབྲས་བསླུ་མེད་རྒྱལ་བའི་རང་ལམ་ཡིན། །བསམ་སྦྱོར་དགེ་བ་རང་ཕན་
གཞན་ཕན་ཡིན། །གཞན་ཕན་ཚུལ་འཇམ་འདི་བཟང་ཕྱི་བཟང་ཡིན། །དེ་དག་ཨེ་བདེན་སྔར་བྱུང་རྣམས་ལ་
ལྟོས། །དེ་བས་རང་ཕན་བསྟན་ཕན་འདོད་རྣམས་ཀྱིས། །བསམ་པ་བཟང་པོ་བྱང་ཆུབ་སེམས་བསྐྱེད་ལ།།



151
།ཞལ་གདམས་བསླབ་བྱའི་སྐབས།
སྦྱོར ར་བ་བཟང་པོ་ཡང་དག་ཆོས་བརྩོན་དང་། །གནད་མེད་རང་འདོད་དྲག་སྔགས་སྒྲུབ་པ་དང་། །དྲེགས་པ་
མཆོད་ལས་བརྒྱ་སྟོང་འགྱུར་གྱིས་འཕགས། །རང་སྐྱིད་གཞན་སྐྱིད་ཆོས་སྲིད་རིགས་རྒྱུད་དང་། །བཀྲ་ཤིས་
ལས་མཐའ་བཙན་ཞིང་ཀུན་དང་མཐུན། །བསམ་སྦྱོར་རྩུབ་མོའི་ཆོས་སྲིད་རིགས་རྒྱུད་འཛད། །འདི་ནི་ཁ་
ཙམ་མིན་པར་སྙིང་ནས་བརྗོད། །དོན་ལ་བདེན་ནམ་རྫུན་པ་ལེགས་པར་དཔྱོད། །བསམ་སྦྱོར་འཇམ་རྩུབ་
ཅན་གྱི་མི་རྣམས་ལྟོས། །དཔེ་དང་གཏན་ཚིགས་དུ་མས་འདི་དོན་སོམས། །ཚིག་ནི་གང་ཤར་སྡེབ་སྦྱོར་སྤང་
སྟེ་བྲིས། །འདི་དོན་འདི་འདྲར་གནས་ཞེས་བློ་ཡིས་དཔྱོད། །ལག་ལེན་འདི་དང་འདི་ལྟར་བཏབ་མཛོད་
དང༌། །ཁྱེད་ཅག་ནམ་ཡང་བདེ་ནས་བདེ་བར་འགྲོ།
དེ་སྐད་མི་ཕམ་ཞེས་གྲགས་རྟོག་གེ་བ། །རྟོག་པའི་རྦ་ལ་གཡེངས་བཞིན་སྤང་ཀློག་གི །བྱ་བ་
མང་བསྟེན་འབྲས་བུ་གཡེལ་བ་དེས། །གཞན་ཕན་བསམ་པས་གློ་བུར་ཉིད་དུ་བྲིས། །བསམ་པ་བཟང་པོའི་
རྩ་བ་ལས་བྱུང་ཞིང་། །སྦྱོར་བཟང་ས་པོས་ཡི་གེར་བཀོད་པ་འདིས། །དུས་མཐའི་ལམ་ལོག་གནས་སུ་གོམ་
འཆལ་བ། །མང་ཞིག་དོན་ལྡན་ཆོས་དང་འཕྲད་པར་ཤོག །རབ་ཚེས་ས་ཁྱི་ཟླ་བ་བཅུ་གཅིག་པའི་ཚེས་ཉེར་གཉིས་ལ་རྫ་
རྒྱལ་འཕེན་པོའི་རི་ཞོལ་རྫ་རྒྱལ་དགོན་ཞེས་གྲགས་པར་བྲིས་པ་དགེའོ། །མངྒ་ལཾ།།།།



152ཞལ་གདམས་དང་མགུར་གླུ་གཅེས་བཏུས།
༥༧
རང་གི་སློབ་བུ་སྐལ་བཟང་ཆོས་གྲགས་ཀྱིས་བསྐུལ་ངོར་བྲིས་པ།
རོང་ཐ་བློ་བཟང་དམ་ཆོས་འབྱོར་ལྷུན་གྲུབ། (༡༨༥༧—༡༩༠༡)
༄༅། །ན་མོ་གུ་རུ་ཝེ། སྲིད་ཞིའི་སྟོན་མཆོག་དམ་པ། །རྒྱལ་བ་ཟས་གཙང་སྲས་པོ། །དབྱེར་མེད་དྲིན་ཅན་
བླ་མས། །རྣམ་ཀུན་ཐུགས་རྗེས་སྐྱོངས་ཤིག།
ཕྱི་གཟུགས་དགེ་སྦྱོང་གི་ཆ་ལུགས། །དམ་པའི་སྒྱུ་འཕྲུལ་ཡིན་འབོད་ཀྱང་། །ཁས་བླངས་རྣམ་གསུམ་
གྱི་ཁྲིམས་མཆོག །ངན་སྐྱུག་ཕྱག་མ་ལྟར་འདོར་ཞིང་། །དད་དང་གཤིན་རྫས་ཀྱི་ཆེད་དུ། །དཀའ་སྤྱད་སྲོག་
བསྡོས་སུ་ནུས་ཀྱང་། །དབེན་པར་མ་ཎི་ཡི་བཟླས་བརྗོད། །གལ་ཆུང་ཞོར་ལུས་སུ་གྱུར་སོང་། །ཀྱེ་མ་གཅེས་
འཛིན་གྱི་ལུས་འདི། །ནད་གཅོད་དྲག་པོ་ཡིས་ཟིན་ཅིང་། །ན་ཚོད་བགྲང་བྱ་ཡང་མང་འདས། །དལ་འབྱོར་
སྟོང་ལོག་ཏུ་ཤོར་བས། །འཆི་བདག་རྒྱལ་བོ་ཁོང་སླེབས་ཚེ། །གཞན་དོན་བསྙད་བཏགས་ཀྱི་སྡིག་ལྟུང་།།
སྦ་གསང་བགོ་བཤའ་བྱར་མེད་པས། །ཀྱི་ཧུད་འབྲོས་ས་ཅང་མཆིས་སམ། །དད་དང་དམ་ཚིག་གི་རྒྱན་ལྡན།།
བསོད་ནམས་ལས་སྐལ་མཆོག་གྱུར་པས། །བླ་མ་ཡི་དམ་གྱི་བསྙེན་སྒྲུབ། །འབད་ལ་བདག་ཀཱ་ཡིད་ནི་ཡི་
རངས། །དེ་ཚུལ་རྣམ་དག་གི་ཆོས་ལ། །འགྲོ་མིན་རང་སེམས་ལ་རག་ལུས། །འཁོར་བར་ཞེན་ལོག་ཞིག་
མེད་ན། །བེའུ་རྟོད་ཐགས་ཀྱིས་བསྐོར་འདྲ། །འཆི་བ་དྲན་པ་ཞིག་མེད་ན། །སྨྱོན་པའི་ཟློས་གར་གྱི་རང་
བཞིན། །རྟེན་བཟང་གཅེས་སྤྲས་ཤིག་མེད་ན། །ནོར་བུ་གཡང་སྐྱུར་དང་མཚུངས་སོ། །ལས་འབྲས་སྤང་བླང་
ཞིག་མེད་ན། །ཆོམ་རྐུན་ལྔ་བརྒྱ་ཡི་གཏམ་རྒྱུད། །སྐྱབས་གནས་རྣམ་དག་ཞིག་མེད་ན། །འཇིགས་སར་
སྐྱེལ་མ་ཡིས་བོར་འདྲ། །འགྲོ་ཀུན་བྱམས་སྙིང་སོགས་མེད་ན། །གཡོན་ཅན་སྤྲེའུ་ཡི་གཏམ་རྒྱུད། །ཐབས་
ཤེས་ཟུང་འབྲེལ་ཞིག་མེད་ན། །གཤོག་ཆག་བྱ་རྒོད་ཀྱི་རང་བཞིན། །འོན་ཏེ་མདོ་ཧྲིལ་གྱིས་སྒྲིལ་ན། །དབྱར་
དགུན་ནམ་ཟླ་ཡི་འགྱུར་ལྡོག །ཉི་ཟླ་འཆར་བ་དང་ནུབ་པ། །རྒན་གཞོན་ངེས་མེད་དུ་འཆི་ཚུལ། །ཆུ་ཀླུང་
དལ་མེད་དུ་འབབ་པ། །མ་ལུས་མི་རྟག་པའི་རང་བཞིན། །དེང་དང་སང་གི་དུས་འཆི་མེད། །གདེང་དྲོད་
ཅུང་ཟད་ཙམ་མེད་ན། །རྟག་འཛིན་ཡུན་རིང་དུ་སྡོད་གྲབ། །དགྲ་གཉེན་བར་མ་ཡི་སོ་ཚིས། །ཤོམ་ར་སྣ་
ཚོགས་ཤིག་བགྱི་བཞིན། །གློ་བུར་འཆི་བདག་དཔུང་བདས་ན། །འཇིགས་མེད་གདེང་ཁེལ་ཞིག་ལྟ་ཞོག།
སྔར་བྱས་སྡིག་ལྟུང་གི་ཚོགས་ནི། །རྒྱ་མཚོ་ཆེན་པོ་ཡི་མཐའ་མཉམ། །ལས་འབྲས་བསླུ་མེད་དུ་ཡོད་ཚེ། །དྲེད་
ཤ་ཅི་འདྲ་ཞིག་འོང་ན། །ཞེས་སོགས་མི་རྟག་པའི་སྣང་ཚུལ། །བརྗེད་མེད་ཐུགས་ཀ་རུ་འཆང་ཞིང༌། །སྐྱིད་;



153ཞལ་གདམས་བསླབ་བྱའི་སྐབས།
སྡུག་གང་བྱུང་དུ་རུང་ཡང་། །བླ་མ་དཀོན་མཆོག་ལ་བློ་གཏོད། །ཐུན་མགོ་དངོས་གཞི་ཡི་མཐའ་ཀུན།།
སེམས་ཅན་ཀུན་དོན་དུ་བདག་གིས། །སངས་རྒྱས་ཐོབ་ཕྱིར་དུ་བགྱི་སྙམ། །ཐ་མར་འགྲོ་ཀུན་གྱི་དོན་དུ།།
བསྔོ་བ་སྨོན་ལམ་སོགས་མཛད་ཅིང་། །ཐུན་མཚམས་དོན་མེད་ཀྱི་ངག་འཁྱལ། །རྒྱ་ཧོར་བོད་གསུམ་གྱི་
འདུན་མ། །རང་གཞན་སྐྱེ་བོ་ཡི་སྤྱོད་ཚུལ། །ཆགས་སྡང་སྐྱེ་བ་ཡི་ཚོགས་སྤོངས། །ཆོས་སྤྱོད་བསྙེན་པ་
སོགས་བཟླས་བརྗོད། །ཕྱག་མཆོད་འབུལ་བ་སོགས་བརྩོན་བཞིན། །སེམས་ཀྱི་འཕྲོ་རྒོད་དག་བཀག་སྟེ།།
རྩེ་གཅིག་དགེ་བ་ཡི་ཕྱོགས་ལ། །བསྒྱུར་དུ་གང་ཐུབ་ལ་ཧུར་བསྐྱེད། །བློ་སྦྱོང་རྣམ་པ་ལ་གཟིགས་མཛོད།།
དེ་ལྟར་ཉུང་ངུ་ཡི་ཚིག་ཕྲེང་། །རང་ལ་ཉམས་མྱོང་ནི་མེད་ཀྱང་། །ཨ་བུ་ནེ་ཙོ་ཡི་ལད་མོ། །སྨྲ་མང་ཁ་འཆལ་
འདི་ཐལ་སོང་། །ཞེས་པ་འདི་ཡང་རང་གི་སློབ་བུ་དགེ་སློང་སྐལ་བཟང་ཆོས་གྲགས་ཀྱིས་གསུང་ངོར་རོང་སྤྲུལ་ཆོས་ལྷུན་པས་བྲིས་
པས་ཕན་ཐོགས་ཤོག །ཤུ་བྷ།། །།



154ཞལ་གདམས་དང་མགུར་གླུ་གཅེས་བཏུས།
《ར
ཞལ་གདམས་གཏན་འདུན་འཆུག་མེད་སྒྲུབ་པའི་མན་ངག
རྡོ་གྲུབ་འཇིགས་མེད་བསྟན་པའི་ཉི་མ། (༡༨༦༥-༡༩༢༩)
༄༅། །བླ་མ་ཐུབ་དབང་ཤཱཀྱ་སེངྒེ་ཡི། །ཞབས་ལ་སྒོ་གསུམ་གུས་པས་ཕྱག་བགྱིས་ནས། །གཏན་འདུན་
འཆུག་མེད་སྒྲུབ་པའི་མན་ངག་འདི། །མདོར་བསྡུས་གོ་སླའི་ངག་གི་ཕྲེང་བར་སྤེལ།།
གང་ཞིག་ཐེག་མཆོག་རིགས་ལ་གནས་པ་ཡི། །སྐལ་བཟང་སྐྱེ་བོ་རྣམས་ལ་བརྩེ་བ་ཡིས། །ཐེག་
མཆོག་ལམ་གྱི་རིམ་པ་ཇི་སྙེད་ཅིག །ཀུན་མཁྱེན་ཞལ་གྱི་བུམ་པ་ནས་འོངས་པའི། །སྙིང་པོ་ལུང་བསྟན་
བརྙེས་པའི་པཎ་ཆེན་གྱིས། །བཀྲལ་བའི་རང་ལུགས་དྲི་མ་མེད་བཟུང་སྟེ། །རྣམ་པར་བཤད་པའི་མཛོད་ཆེན་
རྣམ་བདུན་པོ། །གཞུང་ལུགས་གདམས་པའི་མཐིལ་དུ་འཆར་འདོད་ན། །དང་པོ་དལ་འབྱོར་རྙེད་དཀའ་
སེམས་པ་ནས། །ཇི་སྲིད་རང་བཞིན་ཐེག་མཆོག་རྒྱལ་པོའི་བར། །འགལ་མེད་ལམ་གྱི་ཕུང་པོ་གཅིག་ཉིད་
དུ། །བསྒྲིག་པའི་མན་ངག་འདི་ལ་གོམས་པར་མཛོད། །མངོན་མཐོའི་ཕུན་ཚོགས་རྣམ་པ་བརྒྱ་དག་དང་།།
ངེས་པར་ལེགས་པའི་ཡོན་ཏན་འབྱོར་པ་ཀུན། །མ་ཚང་མེད་པར་འདུ་བའི་ཡེ་ཤེས་ཀྱི། །གཏེར་དེ་རྒྱལ་བ་
ཉག་གཅིག་གོ་འཕང་ཡིན། །དེ་ཕྱིར་གོ་འཕང་མཆོག་དེ་སྒྲུབ་པའི་སྒོ། །བླ་མེད་ཐེག་པ་མཆོག་གི་ཆོས་ཚུལ་
དུ། །མངོན་མཐོ་སྒྲུབ་བྱེད་གསུང་རབ་ཀུན་དོན་དང༌། །ངེས་ལེགས་སྒྲུབ་པའི་ཐབས་ཀུན་ཚང་བར་འདུ།།
གང་ཡང་འཇིག་རྟེན་ཕྱི་མའི་ཕུན་ཚོགས་ལ། །བློ་ཁ་ཅུང་ཟད་ཙམ་ཡང་མ་ཕྱོགས་རུང་། །གཏན་བདེ་ཞི་བ་
སྒྲུབ་པའི་བསྙོན་ཧམ་ཅན། །དེ་དག་བྱིས་པ་ལས་ཀྱང་ཆེས་ཐ་ཤལ། །རང་ཉིད་སྲིད་པའི་བདེ་འབྱོར་ལ་
ཆགས་བཞིན། །འགྲོ་ཀུན་སྡུག་བསྔལ་མཐའ་དག་ལས་སྒྲོལ་ཞེས། །སྨྲ་བ་དེ་དག་ད་དུང་ཅི་ཞིག་ལས།།
འགྲོ་ཀུན་སྒྲོལ་བའི་ངག་དོན་འཚོལ་བར་རིགས། །དེ་སླད་སྐྱེས་བུ་ཆུང་དང་འབྲིང་པོ་དང་། །ཐུན་མོང་ལམ་
གྱི་རིམ་པ་ལ་སྦྱངས་ནས། །ད་གདོད་ཐེག་མཆོག་ཐུན་མོང་མ་ཡིན་པའི། །རྟོགས་རིགས་འདོད་རྣམས་སྐྱེ་བོ་
མཛངས་པ་ཡིན།།
ཤིན་ཏུ་རྙེད་དཀའ་རྙེད་ན་དོན་ཆེ་བའི། །རྟེན་དེ་ད་ལྟ་རང་གི་ལག་མཆིས་པས། །འབྲས་མེད་མི་
བགྱི་འཆི་ཆོས་གཅིག་ཁོ་ནར། །མི་ཚེ་དྲིལ་བའི་བློ་སྣ་འདི་དང་གཅིག །དེ་ཡང་སྐྱེ་བ་ད་རེས་བྱ་སྙམ་ལོས།།
མི་ཆོག་ལོང་མེད་འཆི་བའི་ཚུལ་མཐོང་ནས། །སྐད་ཅིག་རེ་རེའང་མི་ཚེ་དོན་ལྡན་དུ། །བགྱིད་པའི་དགེ་སྦྱོར་



155ཞལ་གདམས་བསླབ་བྱའི་སྐབས།
ཅི་ནུས་བྱེད་སྙམ་གཉིས། །རྒྱུ་ཡི་དགེ་སྦྱོར་དེ་ལ་མང་ཡོད་ཀྱང་། །སྟོན་པས་ཆེ་ལོང་བསྡུས་པ་དགེ་བཅུའི་
ཁྲིམས། །ཡང་དག་ལྟ་བས་བརྒྱན་པ་འདི་ཉིད་ལས། །བརྩམས་ཏེ་མཁས་པར་སྦྱང་བ་འདི་དང་གསུམ།།
དཀྱུས་ས་མ་མཐོང་རྟ་རྒྱུག་བྱེད་པ་བཞིན། །སྡིག་པའི་ཉེས་དམིགས་ཅི་ཞིག་ལྟར་མཐོང་ནས། །དགེ་ལ་
འདུན་པའི་རྒྱུ་མཚན་མེད་མིན་པར། །ངན་འགྲོའི་སྡུག་བསྔལ་མང་དུ་སེམས་དང་བཞི། །སྐྱེས་བུ་ཆུང་ངུའི་
ལམ་དང་ཐུན་མོང་བའི། །སེམས་སྦྱོང་ཡིན་ཏེ་འཁོར་བ་སྡུག་བསྔལ་དུ། །ཤེས་ནས་ཐར་པ་སྒྲུབ་པའི་སྔོན་
འགྲོ་རུ། །མི་བསྒོམ་མི་རུང་རིམ་པ་ངེས་པ་ལགས།།
དེ་ནས་སྲིད་པའི་རྩེ་མོའི་འཇིག་རྟེན་བར། །སྐད་ཅིག་འགྱུར་བ་གློག་གི་ཕྲེང་འདྲ་དང་། །དེ་ཡང་
ལས་དང་ཉོན་མོངས་གཞན་དབང་བའི། །འདུ་བྱེད་སྡུག་བསྔལ་གཙོ་བོར་སེམས་པ་ཡིས། །དྲང་བའི་ཐར་
འདོད་ཤུགས་དྲག་རྒྱུན་རིང་དུ། །སྐྱེས་ཚེ་ངེས་འབྱུང་ཆོས་སྒོར་ཞུགས་པ་སྟེ། །སྡུག་བསྔལ་འགོག་པའི་གོ་
རིམ་སྒྲུབ་ཚུལ་སོགས། །འདི་ལས་འཕྲོས་ཏེ་ཞིབ་ཏུ་མཁྱེན་པར་མཛོད།།
ནམ་ཞིག་སྲིད་པའི་འཁོར་ལོ་ཆ་ལྔ་འདི། །མེ་འབར་འཁྲུགས་པའི་རླབས་ལྟར་མཐོང་བ་ཡི། །ཡིད་
འབྱུང་དེ་ཡི་མྱོང་བ་ལ་དཔགས་ནས། །སྐྱེ་དགུའི་སྡུག་བསྔལ་ཞི་འདོད་བདེ་བླག་སྐྱེ། །འགྲོ་བ་སྡུག་བསྔལ་
མཚོ་ལས་མཐར་འདོད་དང་། །དེ་དག་སྡུག་བསྔལ་འཕྲང་ལས་བསྒྲལ་འདོད་བློ། །གཅིག་པ་མིན་ཕྱིར་ཕྱི་
མ་འདི་སྐྱེད་དང༌། །སྤེལ་བའི་སླད་དུ་བརྩོན་འགྲུས་བརྒྱུད་མར་སྦྱང་། །དེ་ཡང་རྒྱུ་མཚན་རྣམ་དག་དུ་མ་
ལས། །འགྲོ་ཀུན་ཕ་མར་ཤེས་པའི་ངེས་ཤེས་དང་། །བདག་གཞན་མཉམ་བརྗེ་སྒོམ་པའི་སྦྱོར་བ་ལས།།
བཟོད་མེད་སྙིང་རྗེ་ཆེན་པོ་འདྲེན་པའི་ཚུལ། །རྒྱས་པར་ངེས་དོན་ཤིང་རྟ་ཆེན་པོ་དང་། །རྣམ་བཤད་བདེན་
གཉིས་ཤིང་རྟར་གསུངས་པས་ན། །ཀློག་དང་སྒོམ་པའི་ངལ་བ་བརྒྱ་ཕྲག་གིས། །ཐེག་ཆེན་རིགས་ཀྱི་ནུས་
པ་ཅི་རྒྱས་མཛོད། །སྙིང་རྗེ་ཆེན་པོ་བཅོས་མ་མིན་རྙེད་ན། །དེ་ཡི་ཤུགས་ཀྱིས་རྫོགས་བྱང་དོན་གཉེར་གྱི།།
སེམས་བསྐྱེད་ཟུར་ཡང་མཚན་ཉིད་ཚང་ནུས་པས། །བློ་འདི་ཐེག་པ་མཆོག་གི་རྩ་བར་གསུངས། །སེམས་དེ་
བསྐྱེད་ཀྱང་རྒྱལ་སྲས་སྤྱོད་པ་ཡི། །ཁུར་ཆེན་རྫོགས་པར་ཉམས་སུ་མ་བླང་ན། །དམ་བཅའ་ཙམ་གྱིས་སངས་
རྒྱས་མི་འཐོབ་པས། །ཚུལ་ཁྲིམས་ཕུང་པོ་ཡོངས་སུ་རྫོགས་པར་བླང་། །བྱང་ཆུབ་སེམས་དཔའི་ཚུལ་ཁྲིམས་
ཀུན་བསྡུ་ན། །སྡོམ་སྡུད་དོན་བྱེད་རྣམ་པ་གསུམ་ཡིན་ཏེ། །དེ་དག་རྣམ་བཞག་ཡོན་ཏན་མཛོད་ལ་སོགས།།
བསྟན་བཅོས་རྒྱས་པ་རྣམས་སུ་ལེགས་པར་ཚོལ། །རྒྱལ་སྲས་སྤྱོད་པའི་སྒོ་མོ་གྲངས་མེད་པ། །ཤེས་པར་
དཀའ་ཕྱིར་མདོ་སྡེ་བལྟ་བ་དང་། །བཤེས་གཉེན་དམ་པ་རིང་དུ་བསྟེན་དགོས་པར། །ཞི་བ་ལྷ་སོགས་ཤིང་
རྟ་ཆེ་རྣམས་གསུངས། །བྱང་སེམས་སྤྱོད་ལ་སློབ་ཚེར་མ་ཟད་ཀྱི། །ཐོག་མཐའ་བར་དུ་དགེ་བའི་ལམ་ཐམས་



156ཞལ་གདམས་དང་མགུར་གླུ་གཅེས་བཏུས།
ཅད། །བཤེས་གཉེན་དམ་པའི་དྲིན་གྱིས་རྙེད་དགོས་པར། །ནོར་བཟང་དཔའ་བོའི་རྣམ་པར་ཐར་ལས་བར་ལས་བྱུང་།།
དེ་སླད་བསམ་དང་སྦྱོར་བས་དགེ་བའི་བཤེས། །བསྟེན་ཚུལ་མདོ་སྡེ་རྒྱན་ལས་གསུངས་པ་སོགས། །ཡིད་
བཞིན་རིན་པོ་ཆེ་ཡི་མཛོད་འགྲེལ་དུ། །བཀའ་སྩལ་དེ་དག་ལམ་གྱི་གཞི་མ་ཡིན།།
རྒྱལ་སྲས་རྣམས་ཀྱི་མཁས་བྱའི་གནས་མང་ཡང་། །སྒྲིབ་པ་མཐའ་དག་ངེས་པར་ཞི་བའི་སྒོ། །གནས་
ལུགས་རྟོགས་པའི་ཡེ་ཤེས་ཚོལ་བ་ཡི། །ཐབས་ཚུལ་རྒྱས་པར་སློབ་ལ་སྙིང་པོར་འཛིན། །ཆོས་ཀུན་རང་རང་།
མིང་ཙམ་ཟད་པ་ཡི། །རྟེན་ཅིང་འབྲེལ་འབྱུང་སྒྱུ་མ་བཞིན་ཤེས་ནས། །གདོད་ནས་རང་བཞིན་ཆ་ཙམ་
དམིགས་མིན་པའི། །དེ་བཞིན་ཉིད་ཀྱི་བཞུགས་ཚུལ་རྗེན་པ་མཐོང་། །རྒྱལ་བའི་ཤེར་ཕྱིན་མདོ་སྡེ་མང་པོ་
རུ། །སྟོང་ཉིད་བཅུ་དྲུག་དེ་བཞིན་ཉི་ཤུ་དང་། །བདག་མེད་གཉིས་སོགས་དབྱེ་བ་མང་མཛད་པ། །ཀུན་ཀྱང་
ཆོས་ཉིད་ཚུལ་གཅིག་འདི་ལས་ཕྱེ། །ཇི་ལྟར་མི་ཡི་སྐྱེད་ཚལ་སྟོང་མཐོང་ཡང་། །ལྷ་ཡི་ཁང་བཟང་བཀོད་
པའི་ཁྱད་པར་ལ། །སྒྲོ་འདོག་ཆོད་པ་མ་ཡིན་དེ་འདྲའི་ཚུལ། །དེ་བཞིན་ཉིད་ལ་ཡོང་ཡེ་མི་མཆི་སྟེ། །རང་
བཞིན་མེད་པས་ཐ་སྙད་མེད་པ་མིན། །རྟེན་ཅིང་འབྲེལ་འབྱུང་རང་མཚན་གྱིས་ཡོད་མིན། །ཡོད་མིན་མེད་
མིན་འདི་འདྲ་འདི་ཁོ་ནར། །སྲིད་དང་ཞི་བའི་ཆོས་ཀུན་མཉམ་པ་ཉིད། །དེ་བཞིན་ཉིད་མཐོང་གཞན་ན་
ཡོད་མིན་ཏེ། །སྐྱེ་འགགས་རྟག་ཆད་འགྲོ་འོང་མཚན་མ་སོགས། །སྤྲོས་པའི་མཐའ་བརྒྱད་ཉེ་བར་ཞི་བ་ཡི།།
དབྱིངས་དེར་ཀུན་རྟོག་ཞི་བའི་བརྡ་ཆད་ཙམ། །ཇི་སྲིད་རྟེན་འབྲེལ་ཟབ་མོའི་རྣམ་བཞག་འདི། །རྣམ་པར་
དཔྱོད་པའི་རྩལ་ཁྱད་མ་སྦྱང་བ། །དེ་སྲིད་མུ་བཞི་སྐྱེ་འགོག་གཏན་ཚིག་སོགས། །མང་དུ་བཤད་ཀྱང་སྙིང་
པོ་སྟོར་བར་ཟད། །དེ་ལྟར་མེད་ན་ཇི་ལྟར་ཡོད་སྙམ་དུ། །ཐེ་ཚོམ་དེས་ཀྱང་ལྟ་བ་མ་རྙེད་ན། །རང་བཞིན་
མེད་ན་ཆོས་ཀུན་མེད་དོ་ཞེས། །ལོག་པར་བཟུང་རྣམས་ཇི་ལྟར་དབུ་མ་པ། །དེ་སླད་ཡོན་ཏན་མཛོད་ཀྱི་གནས་
དགུ་པར། །རྟེན་འབྲེལ་ཤེས་པའི་བསྔགས་པ་མང་གསུངས་ཏེ། །ད་ལྟའི་དུས་ཀྱི་རྣལ་འབྱོར་དབང་ཕྱུག་
ཕལ། །ཀུན་མཁྱེན་གཞུང་གི་སྙིང་པོ་སྟོར་ནས་འདུག།
ངེས་དོན་ལྟ་བའི་མཐར་ཐུག་རྙེད་པ་ན། །གྲོགས་སུ་བསོད་ནམས་ཚོགས་ཆེན་བདེ་བླག་ཏུ། །རྫོགས་
པའི་ཐབས་མཁས་གསང་སྔགས་རྒྱུད་སྡེ་ལས། །ཤེས་པར་འདོད་ན་དབང་སྐུར་ཚུལ་བཞིན་ནོད། །དེར་ནི་
འབྲས་བུ་ལམ་བྱེད་རྣལ་འབྱོར་མཐུས། །མཐར་ཐུག་གཟུགས་སྐུ་སྒྲུབ་པའི་མན་ངག་དང་། །བལྟས་དང་
དགོད་སོགས་བདེ་བ་ལམ་བྱེད་པས། །ཡེ་ཤེས་ཚོགས་ཆེན་སྒྲུབ་པའི་ཟབ་གནད་ཀྱི། །མྱུར་ཁྱད་ཟེར་སྒྲོས་
ཙམ་གྱིས་མི་ཚིམ་པར། །ཡིད་ཆེས་རྙེད་ནས་དེ་བཞིན་སྒྲུབ་ནུས་ན། །ཆེད་དུ་བྱ་བའི་གོ་འཕང་དུས་རིང་
མཐར། །མི་འགྱང་སྟན་ཐོག་གཅིག་ཏུ་འགྲུབ་པ་ཡོད། །ཁྱད་པར་རང་བཞིན་རྫོགས་པ་ཆེན་པོའི་ལམ། །ཟབ་



157
ཞལ་གདམས་བསླབ་བྱའི་སྐབས།
མོ་ཀ་དག་ཁྲེགས་ཆོད་ལྟ་བ་དང་། །རྒྱ་ཆེན་ལྷུན་གྲུབ་ཐོད་རྒལ་གོམས་པའི་མཐུས། །ཕུང་པོ་འཇའ་སྐུར་
དེངས་པའི་ཟབ་ཁྱད་ཅན། །དེང་སང་ལག་ལེན་བྱེད་མཁན་མང་མོད་དེ། །ཡིན་ལུགས་ཐོག་ཏུ་ཁེལ་བ་ཉུང་
མཐོང་བས། །གཟུ་ལུམ་མི་བྱ་ཤིང་རྟ་ཆེ་སྲོལ་འདིར། །དཔང་གྱུར་རིག་འཛིན་གཞུང་དུ་ཞུན་ཐར་ཆོད།།
གདོད་ནས་རྣམ་གྲོལ་རང་བྱུང་རིག་པའི་བབ། །རྣམ་པར་མི་རྟོག་འོད་གསལ་གཉུག་མ་འདི། །རང་ངོ་ཤེས་
ནས་ཇི་བཞིན་ཉིད་བསྐྱང་ན། །སེམས་རིག་མྱོང་སྟོབས་ཀྱིས་ཀྱང་བྱེད་པ་འབྱུང་། །འོན་ཀྱང་ཉམས་མྱོང་དེ་
འདྲ་མ་སྐྱེས་པར། །ངོ་སྤྲོད་གནད་ལ་ཞིབ་ཏུ་མཁས་བྱ་ཞིང་། །བཞག་ཐབས་འཆུགས་མེད་གཅིག་ཏུ་འདྲིས་
བྱ་སྟེ། །བོགས་འདོན་གེགས་སེལ་རྣམས་ཀྱང་སྒྲོ་འདོགས་ཆོད། །ཁྲེགས་ཆོད་རྟོགས་པའི་གདེངས་ཆེན་རྙེད་
པའི་ཚེ། །འོད་གསལ་སྒྲོན་མ་རྣམ་བཞིའི་གསེང་ལམ་ནས། །ནང་དབྱིངས་ལྷུན་གྲུབ་སྦུབས་སུ་འཇུག་པའི་
ཚུལ། །མན་ངག་གནད་གསང་རིག་ལ་སླ་བ་ཡིན། །ཇི་ལྟར་ཅལ་ཅོལ་མང་དུ་སྨྲ་བ་ཡི། །བྱིས་རྣམས་མི་རྒན་
རྣམས་ཀྱིས་གཙེ་བ་བཞིན། །ཆོས་གྲོགས་རོང་ཐའི་བླ་མ་དེས་བསྐུལ་ནས། །སྤྲང་སྨྱོན་གང་དྲན་རྣམ་རྟོག་
གང་བབ་བྲིས། །དགེ་བས་ཉམ་ཐག་མ་རྒན་འགྲོ་དྲུག་ཀུན། །སྲིད་མཚོ་རྣམ་གྲོལ་ཞི་བའི་གནས་ཐོབ་ཤོག།
ཕྲིན་ཡིག་བྱིས་པའི་ཅ་ཅོ་འདི་དག་ཀྱང་། །བསྐུལ་བ་པོ་ཡི་རྣ་བ་གཙེར་གྱུར་ཅིག །ཅེས་པའང་བཙུན་པ་གུ་རུ་ཡེ་
ཤེས་ཀྱིས་སྐྱེས་དང་བཅས་ཏེ་ཡི་གེའི་ལམ་ནས་བསྐུལ་བ་ལྟར་འཇིགས་མེད་བསྟན་པའི་ཉི་མས་ཤར་མར་བྲིས་པ་མངྒལཾ།། །།



158ཞལ་གདམས་དང་མགུར་གླུ་གཅེས་བཏུས།
༥༩
བསླབ་བྱ་ངེས་འབྱུང་རིན་ཆེན་འདྲེན་པའི་ཤིང་རྟ།
བྲག་དཀར་བློ་བཟང་དཔལ་ལྡན། (༡༨༦༦-༡༩༢༨)
༄༅། །དུས་གསུམ་སངས་རྒྱས་ཀུན་དངོས་ཆོས་ཀྱི་རྗེ། །མཚུངས་མེད་དྲིན་ཅན་བློ་ལྡན་ཆོས་འཕེལ་ཞབས།།
བྱང་ཆུབ་བར་དུ་ཡན་ལག་མཆོག་གིས་མཆོད། །བརྩེ་བས་བདག་ཅག་རྗེས་སུ་བཟུང་དུ་གསོལ།།
ཚེ་སྔོན་བསོད་ནམས་དུས་སུ་སྨིན་པའི་འབྲས། །མི་ལུས་རིན་ཆེན་ལན་ཅིག་ཐོབ་དུས་འདིར། །དོན་
མེད་འཇིག་རྟེན་བྱ་བས་མི་གཡེང་བར། །དོན་ལྡན་སྙིང་པོ་ལོངས་ཤིག་སྙིང་གི་བུ། །ལུས་རྟེན་འདི་ནི་ཤིན་
ཏུ་མི་རྟག་ཅིང་། །དོ་ནུབ་ཙམ་ཡང་མི་འཆིའི་གདེངས་མེད་ན། །འཆི་ཁར་ཕན་པའི་དམ་པའི་ཆོས་ལས་མེད།།
བྱ་བཞག་བློ་སྣ་མ་མང་སྙིང་གི་བུ། །དགེ་སྡིག་དཀར་ནག་ལས་ལ་བསླུ་བ་མེད། །ལས་ངན་སྡིག་པ་བསགས་
ཀྱིན་ཚེ་ཟད་ན། །འཆི་བའི་འོག་ཏུ་ངན་འགྲོའི་སྡུག་བསྔལ་མྱོང་། །བླང་དོར་ཚུལ་བཞིན་བསྒྲུབ་ཅིག་སྙིང་གི་
བུ། །ནོར་དང་ལོངས་སྤྱོད་འཛོམ་པའི་ཕྱུག་པོ་ཡང་། །འཆི་ཁར་ལུས་ཀྱི་འཚོ་བའི་ཟུང་ཟད་དེ། །ཟས་མེད་
གོས་མེད་ལག་པ་སྟོང་པ་རུ། །དབང་མེད་བར་དོར་འགྲོ་འོ་སྙིང་གི་བུ། །སྟོབས་འབྱོར་མངའ་ཐང་མཐོ་བའི་
རྒྱལ་པོ་ཡང་། །འཆི་ཁར་བྲང་དང་ལག་པ་འཐབ་བཞིན་དུ། །འཁོར་མེད་གཡོག་མེད་བར་དོར་འཁྱམས་
དགོས་ན། །གཅིག་པུ་རི་ལ་བསྒོམ་ཤིག་སྙིང་གི་བུ། །གཉེན་བཤེས་རྩ་ལག་འཛོམ་པའི་གྲུང་པོ་ཡང་། །འཆི་
དུས་མིག་མཐའ་མཆི་མས་བསྐོར་བཞིན་དུ། །རང་ཉིད་གཅིག་པུ་བར་དོར་འགྲོ་དགོས་ན། །དགྲ་གཉེན་
ཆགས་སྡང་མ་བྱེད་སྙིང་གི་བུ། །ད་ལྟར་སྟོབས་འབྱོར་མངའ་ཐང་རྒྱ་ཆེ་ཞིང་། །གཉེན་བཤེས་རྩ་ལག་མང་
དུ་ཚོགས་ནའང་། །རང་ཉིད་ན་རྒ་འཆི་བས་གཏུག་དུས་སུ། །ཕན་པ་ཆོས་ལས་མེད་དོ་སྙིང་གི་བུ། །ཕ་མ་
གཉེན་བཤེས་སྐྱིད་དུས་སྐྱིད་གྲོགས་ཏེ། །སྡུག་དུས་སྡུག་གྲོགས་དཀོན་མཆོག་ལས་མེད་ན། །གཉེན་ལ་རེ་
བའི་ཕན་པ་མི་འདུག་པ། །བློ་གཏད་ཆོས་ལ་བགྱིས་ཤིག་སྙིང་གི་བུ། །ནོར་རྫས་ལོངས་སྤྱོད་འཁོར་བའི་
གཏིང་རྡོ་ཡིན། །ཕ་མ་གཉེན་བཤེས་འཁོར་བའི་ཞགས་ཐག་ཡིན། །ཕ་ཡུལ་འདི་ནི་འཁོར་བའི་བཙོན་ར་
ཡིན། །ཕ་ཡུལ་ཞེན་ཆགས་མ་ཆེ་སྙིང་གི་བུ། །ཕ་མ་གཉེན་བཤེས་ཤིན་ཏུ་དྲིན་ཆེ་ཡང་། །འཇིག་རྟེན་འདི་ཡི་
བྱ་བཞག་ཕྲན་ཚེགས་ལས། །ཆོས་དང་མཐུན་པའི་སྙིང་གཏམ་མི་སྨྲ་བས། །ཤེས་རྒྱུད་གྱོང་དུ་འགྲོ་འོ་སྙིང་
གི་བུ། །ཕ་མའི་ཁ་བརྡ་བདུད་ཀྱི་བསླུ་བྲིད་ཡིན། །ཕ་མའི་རེ་བ་ནམ་ཡང་སྐྱོང་དུས་མེད། །ཕ་མའི་ཆགས་ཞེན་
ཆོས་ཀྱི་བར་ཆད་ཡིན། །དོན་མེད་བྱ་བ་མ་བྱེད་སྙིང་གི་བུ། །ད་ལྟ་རང་ལུས་ན་ཚས་མ་གཏུགས་ཤིང་། །ཆོས་



159ཞལ་གདམས་བསླབ་བྱའི་སྐབས།
ཀྱི་འདུན་པ་ཅུང་ཟད་ཡོད་དུས་འདིར། །དོན་མེད་འཇིག་རྟེན་ལས་ལ་མ་ཆགས་པ། །ཆོས་ལ་བློ་ཐག་ཆོད་
ཅིག་སྙིང་གི་བུ། །འཇིག་རྟེན་མི་དང་འགྲོགས་འདྲིས་ཆེས་མང་ན། །ཆོས་ལ་དགའ་བའི་འདུན་པ་དེ་ཡང་
ཡལ། །སྔར་བྱས་དགེ་བའི་བག་ཆགས་དེ་ཡང་ཟད། །འགྲོགས་འདྲིས་ངོ་ཤེས་མ་མང་སྙིང་གི་བུ། །འཇིག་
རྟེན་བྱ་བ་མི་ངོ་མཛེས་དང་གཅིག །ཆོས་བཞིན་བསྒྲུབ་པའི་ཆོས་པ་རྣམ་དག་གཉིས། །སྟན་ཐོག་གཅིག་ཏུ་
འགྲུབ་པར་མི་འགྱུར་བའི། །ཆོས་ལ་དགའ་ན་འཇིག་རྟེན་བྱ་བ་ཐོངས། །དེས་ན་ངག་ཏུ་དམ་ཆོས་དྲན་སྐད་
དང༌། །སེམས་རྒྱུད་འཇིག་རྟེན་ལས་ལ་ཆགས་པ་གཉིས། །ཆོས་པའི་གཟུགས་བརྙན་ཙམ་དུ་ངེས་པས་ན།།
བློ་ཕུག་ཆོས་ལ་གཏོད་ཅིག་སྙིང་གི་བུ། །སེམས་ཅན་ཐམས་ཅད་རང་གི་ཕ་མ་དང་། །གཉེན་བཤེས་ཡིན་པ་
མདོ་རྒྱུད་ལས་གསུངས་ཕྱིར། །ཚེ་འདིའི་གཉེན་ལ་ཆགས་དགོས་མི་འདུག་སྟེ། །གཉེན་ལ་ཕན་པ་དམ་ཆོས་
བསྒྲུབས་ཤིག་བུ། །ཕ་མ་གཉེན་བཤེས་དྲིན་ཅན་ཡིན་ནོ་ཞེས། །ཟས་གོས་ངོ་འཛུམ་ཙམ་གྱིས་དྲིན་ལན་མིན།།
དྲིན་ལན་བསབ་ན་དམ་པའི་ལྷ་ཆོས་མཛོད། །རང་གཞན་དོན་གཉིས་འགྲུབ་བོ་སྙིང་གི་བུ། །མདོར་ན་
འཁོར་བའི་སྡུག་བསྔལ་སྤང་འདོད་པའི། །འཁོར་བའི་གནས་ལ་ཞེན་པ་ལོག་བཞིན་དུ། །དབེན་པའི་རི་ལ་
རྩེ་གཅིག་མ་བསྒྲུབ་པར། །ཐར་པ་འགྲུབ་པ་གང་ལས་མ་གསུངས་པས། །འཇིག་རྟེན་མི་དང་བློ་སྣ་མི་བསྟུན་
པར། །རང་གི་ཞེ་ཐག་སྙིང་ནས་བཅད་བྱས་ཏེ། །ཆགས་ཞེན་མེད་པར་དབེན་པའི་རི་སུལ་དུ། །སྙིང་ནས་
སྒྲུབ་པ་མཛོད་ཅིག་སྙིང་གི་བུ། །འཇིག་རྟེན་འདི་ལ་ཞེན་ཆགས་སྤང་བ་དང་། །འཇིག་རྟེན་མི་དང་བློ་སྣ་མ་
བསྟུན་པ། །འདི་གཉིས་འཛོམ་ན་ཆོས་པ་རྣམ་དག་ཅེས། །རྒྱལ་སྲས་ཀུན་གྱིས་བསྔགས་སོ་སྙིང་གི་བུ། །ཐར་
ལམ་སྟོན་པའི་དགེ་བའི་བཤེས་དང་གཅིག །ཐར་པ་འདོད་པའི་བློ་མཆོག་འདི་དང་གཉིས། །འགྲོ་ལ་
ཆགས་པའི་སྙིང་རྗེ་འདི་གསུམ་པོ། །ཆོས་པའི་སྙིང་ནོར་ཡིན་ནོ་སྙིང་གི་བུ།།
དེ་སྐད་སྙིང་ལ་ཕན་པའི་བསླབ་བྱའི་ཚིག །སྙིང་གི་བུ་ལ་སྨྲས་སོ་སྙིང་དུ་ཆོངས། །ད་ནི་འཇིག་རྟེན་
བྱ་བས་མི་གཡེང་བར། །སྙིང་ནས་སྒྲུབ་པ་ལྷུར་ལེན་མཛོད་ཅིག་དང་། །རང་ཉིད་འདི་ཕྱི་དགེ་བའི་དོན་ཆེན་
དང༌། །ལུས་བསྐྱེད་ཕ་མའི་དྲིན་ལན་འཇལ་བ་དང་། །རྒྱལ་བ་གོང་མའི་རྣམ་ཐར་ཟིན་པའང་། །འདི་ལས་
ལྷག་པ་མེད་དོ་སྙིང་གི་བུ།།
ཞེས་སྙིང་ལ་ཕན་པའི་བསླབ་བྱ་ངེས་འབྱུང་རིན་ཆེན་འདྲེན་པའི་ཤིང་རྟ་ཞེས་བྱ་འདིའང་། རང་གི་སློབ་བུ་ཕ་ཡུལ་དུ་ཆགས་པའི་
བློ་དྲེད་ཅན་འགའ་ལ་ཕན་བསམ་གྱི་རེ་བའི་ཀུན་ནས་སློང་སྟེ་བྲག་དཀར་སྤྲུལ་མིང་བློ་བཟང་དཔལ་ལྡན་བསྟན་འཛིན་སྙན་གྲགས་ཀྱིས་
སྤེལ་བ་དགེ་ལེགས་འཕེལ།། །།



160ཞལ་གདམས་དང་མགུར་གླུ་གཅེས་བཏུས།
&o
ཁྲོ་ཆེན་རྒྱལ་བུ་ལྷ་སྲས་ལྷ་དབང་ནོར་བུ་ལ་གདམས་པ།
ཤར་རྫ་བཀྲ་ཤིས་རྒྱལ་མཚན། (༡༨༥༩-༡༩༣༤)
༄༅། །སྤྱི་གཙུག་འདབ་བརྒྱ་སྤུངས་པའི་གེ་སར་སྟེང་། །ཉ་གང་ཟླ་བ་གནོན་པའི་འོད་དཀར་གདན།།
གདུལ་བྱ་འདུལ་བྱེད་སྤྲོ་བསྡུའི་མངའ་དབང་བདག །ལྷ་ཡི་ལྷ་གཅིག་གཤེན་ལྷ་འོད་དཀར་མཁྱེན།།
སྔོན་ནས་སྦྱིན་ཚོགས་བསགས་པའི་རྣམ་དཀར་འབྲས། །དལ་བརྒྱད་འབྱོར་བཅུ་ཁྱད་བོན་བདུན་
ལྡན་པའི། །དབང་ཆེན་རྒྱལ་གྱི་ལུས་རྟེན་ཐོབ་པའི་དུས། །རང་གཞན་དགེ་བའི་ལམ་ལ་བཀོད་པར་དབང་།།
དེ་ཡང་མི་ལུས་ཙམ་ཡང་ཐོབ་དཀའ་ན། །རྒྱལ་པོའི་ལུས་རྟེན་ཐོབ་པ་དེ་བས་དཀོན། །མི་ལུས་ཙམ་ནི་ཚེ་
སྔོན་དགེ་བའི་ལས། །བསགས་དང་ཚུལ་ཁྲིམས་སྣ་རེ་བསྲུང་བས་ཐོབ། །དགེ་བ་ཤིན་ཏུ་རྒྱ་ཆེས་མིའི་རྒྱལ་
པོ། །དེ་ལས་དཔག་པས་འཁོར་ལོས་བསྒྱུར་རྒྱལ་དང་། །སུམ་ཅུ་རྩ་གསུམ་ལྷ་སོགས་ཐོབ་པའོ། །མི་ལུས་
ཙམ་ལའང་ངེས་འབྱུང་སེམས་ལྡན་པས། །རང་དོན་སངས་རྒྱས་བསྒྲུབ་པའི་མཐུ་ཡོད་ཀྱང་། །གཞན་དག་
དགེ་བའི་ལས་ལ་སྦྱོར་མི་ནུས། །དབང་ཆེན་རྒྱལ་པོའི་ལུས་རྟེན་ཐོབ་དུས་འདིར། །རང་དོན་སངས་རྒྱས་
འབྲས་བུ་བསྒྲུབ་པ་དང་། །གཞན་དག་སྡིག་སྡོམ་དགེ་བསྐུལ་ཤུགས་ཀྱིས་འགྲུབ། །ལར་ནི་རྒྱལ་པོ་མི་
དཔོན་དབང་ཆེན་གྱིས། །དགེ་ལ་དབང་བསྒྱུར་རྒྱལ་ཁམས་དགེ་ལ་འགྱུར། །སྡིག་ལ་དབང་བསྒྱུར་རྒྱལ་
ཁམས་སྡིག་ལ་འགྱུར། །དེ་དག་རང་རང་སྔོན་གྱི་ལས་འཕྲོ་ཡིན། །དཔེར་ན་ཀོང་ཙེ་འཕྲུལ་གྱི་རྒྱལ་པོ་དང༌།།
སྡིག་ཅན་གཏོ་བུ་དོད་དེ་ལྟ་བུའོ། །དེ་ཕྱིར་ལྷ་སྲས་ལྷ་དབང་ནོར་བུ་ཁྱོད། །དབང་ཆེན་རྒྱལ་གྱི་ལུས་རྟེན་ཐོབ་
དུས་འདིར། །སྔར་བྱས་སྡིག་པའི་ལས་ལ་འགྱོད་བཤགས་གྱིས། །ཕྱིན་ཆད་སྡིག་པའི་ལས་ལ་དུག་ལྟར་
འཛེམ། །རྒྱལ་པོའི་ལས་ལ་གསོད་གཅོད་རྒྱབ་བརྡུང་དང་། །ངན་ཤག་རྩོད་པ་སྡིག་པའང་བྱ་དགོས་ཀྱང་།།
དེ་ལས་སྲོག་གཅོད་ལས་འདི་རང་སྲོག་ལ། །ཐུགས་ཀྱང་བྱར་མི་རུང་བས་གཏན་དུ་སྤོངས། །དེ་མིན་བཀའ་
བཀྱོན་རྒྱོབ་བརྡུང་དྲག་པོ་སོགས། །བྱ་དགོས་ཐུགས་ཀྱང་སྡིག་བསྡོམ་ཕྱིར་ཡིན་ན། །ཕ་མས་བུ་ཚ་ངན་ལ་
བསྡིག་པ་བཞིན། །བསམ་བཟང་སྤྱོད་པས་ཟིན་བྱས་མི་འགལ་ཙམ། །བདེན་པ་བདེན་ཚུག་རྫུན་པ་ཆད་
པས་གཅོད། །བདེན་རྫུན་ཤན་ཕྱེད་རང་སེམས་དཔང་པོར་ཚུགས། །རྒྱུ་ངོ་ཤག་ངོ་ཟས་ངོ་མ་གཏོང་ཞིག།
རྒྱལ་པོ་ཟེར་བ་ཉམས་ཆུང་ཕ་མ་དང་། །བཙན་པོའི་གཉའ་ནོན་ཀུན་ལ་བྱམས་སྙིང་དགོས། །སྔར་ནས་
རྒྱལ་པོ་རང་གི་དབང་ཁྲལ་དང་། །ཐོབ་ཐང་གང་ཡོད་དེ་ལས་ཐོབ་མེད་དང༌། །བཙན་བཙུགས་ནོར་ཕྲོག་



161ཞལ་གདམས་བསླབ་བྱའི་སྐབས།
ཉེས་མེད་ཆད་པས་གཅོད། །དེ་དག་ཤིན་ཏུ་མི་རུང་རྟག་ཏུ་སྤོང་།།
ད་རེས་རྒྱལ་སྲིད་རང་ལག་ཡོད་དུས་འདིར། །རྒྱུ་ནོར་སེར་སྣ་མ་ཆེ་དགེ་ཕྱོགས་ཐོངས། །དགེ་
ཕྱོགས་རྒྱུ་རྫས་ཆེ་ཆུང་གང་གཏོང་ཡང་། །རང་གི་ནོར་གྱིས་རང་ལ་ཕན་པ་ཡིན། །ལོངས་སྤྱོད་དགེ་ཕྱོགས་
མ་སོང་ཕྱིས་ལུས་ན། །ང་རང་རྒྱུ་ནོར་ཟེར་ནའང་རང་རྒྱུ་མིན། །མི་རྟག་འཆི་བའི་དུས་སུ་ལུས་རྒྱུ་ཡིན། །ཕྱིས་
སུ་ལུས་ན་གཞན་གྱི་རྒྱུ་ཡིན་པས། །རང་གི་མིན་ཏེ་ཤི་བོའི་རྗེས་མི་འབྲེང་། །ལོངས་སྤྱོད་ཐམས་ཅད་དགེ་
ཕྱོགས་སང་གྱུར་ན། །རྒྱལ་སྲིད་སྟོངས་པས་དོགས་པ་གཏན་ནས་མེད། །དཔེར་ན་དོ་ནུབ་རྒྱ་མཚོའི་ལན་ཚྭ་
ཀུན། །ཟད་ཀྱང་སོང་ཉིན་སྔར་བཞིན་ཆགས་དང་མཚུངས། །སྤྱིར་ནི་སྣོད་བཅུད་ཐམས་ཅད་མི་རྟག་ཅིང་།།
ཁམས་གསུམ་སེམས་ཅན་མ་ལུས་ཀུན་ཀྱང་འཆི། །ཞང་ཞུང་རྒྱལ་པོ་ལི་མུར་རྒྱལ་ཞེས་དང་། །བོད་རྒྱལ་
གཉའ་ཁྲི་བཙད་པོ་མན་ཆད་ནས། །རྒྱལ་པོ་ཁྲི་སྲོང་ལྡེ་བཙན་ཡན་ཆད་དུ། །རྒྱལ་རབས་སུམ་ཅུ་རྩ་བདུན་
བོན་གྱུར་ཀྱང༌། །དིང་སང་ལོ་རྒྱུས་ཙམ་ལས་གཅིག་ཀྱང་མེད། །དེ་ལས་རང་རེའི་རིང་ལ་སྨད་རྒྱ་ནག །སྟོད་
ནས་ལྷ་ས་བར་ན་རྒྱལ་ཕྲན་རྣམས། །དུས་ལ་འཕོ་འགྱུར་ལེགས་ཉེས་མཐོང་ཆོས་བཞིན། །གཞན་རྗེས་
དཔག་ནས་རང་ལའང་མི་རྟག་སོམས། །དེ་བས་ཉེ་བ་རང་གི་ཕ་མའི་རྗེས། །ཞིབ་ཏུ་རྟོགས་དང་ངེས་ཤེས་
འདྲོང་བར་ནུས།།
ཤི་བའི་འོག་ཏུ་རྒྱལ་དང་འབངས་ཞེས་མེད། །ཕྱུག་དང་དབུལ་མེད་བཙན་པོ་ཉམ་ཆུང་མེད།།
གང་ལའང་དགེ་བ་ཡོད་དེ་ངོ་སོ་མཐོ། །གང་ལའང་སྡིག་ཚབས་ཆེ་དེ་ལས་རེ་ངན། །སྡིག་པ་བྱས་པའི་
འབྲས་མེད་ཆུད་ཟོས་མིན། །དཔེར་ན་ཉེས་ཅན་དག་ལ་མིའི་རྒྱལ་པོས། །ཉེས་པ་ཆེ་ཆུང་ཁྲིམས་ལས་བྱེད་
པ་བཞིན། །སྡིག་པ་ཆེ་ཆུང་རྣམ་སྨིན་དེ་བཞིན་མྱོང་། །དེ་ཡང་འཇིག་རྟེན་ཚེ་འདིའི་ཉེས་པ་ནི། །ཅི་ལྟར་ཆེ་ནའང་
རྒྱལ་པོས་ལན་གཅིག་གསོད། །མིག་འབྲས་ཕྱུངས་དང་ཡན་ལག་གཅོད་པ་སོགས། །དབྱུག་པས་བྲབ་ཙམ་
དེ་ལས་བྱ་ཐབས་མེད། །དེ་ནི་དམྱལ་བའི་ཁྲིམས་ལ་འོལ་ཙམ་ཡིན། །དམྱལ་བའི་སྡུག་བསྔལ་མེས་
བསྲེགས་མཚོན་གྱིས་གཏུབ། །ཉིན་རེ་ལའང་ཤི་སོས་བཅོ་བརྒྱད་རེ། །དགོས་ཤིང་བསྐལ་པ་བརྒྱ་སྟོང་ཁྲི་
འབུམ་ལ། །ཐར་པའི་དུས་མེད་སྡུག་བསྔལ་བཟོད་ཀློག་མེད། །ད་ལྟའི་མེ་འདིས་རང་ལུས་བསྲེགས་པ་དང༌།།
མཚོན་གྱིས་གཅོད་གཏུབ་གཤགས་སོགས་མི་བཟོད་ན།། དམྱལ་བའི་སྡུག་བསྔལ་བཟོད་པར
ད་པར་ག་ལ་ནུས།།
ཞིབ་ཏུ་མནོ་བསམ་ཐོངས་དང་ལྷ་སྲས་ལགས། །ངན་སོང་གསུམ་གྱི་སྡུག་བསྔལ་བཟོད་དཀའ་བ། །ཚེ་
འདིའི་ཞེ་སྡང་འདོད་ཆགས་གཏི་མུག་གིས། །ཀུན་ནས་བསླངས་པའི་སྡིག་བཅུའི་འབྲས་བུ་ངེས། །དགེ་སྡིག་
འབྲས་བུ་བདེ་སྡུག་སྨིན་ལུགས་ནི། །དཔྱིད་ལ་ས་བོན་བྲ་སྲན་ནས་འབྲས་ལས། །སྟོན་ཀར་འབྲས་བུ་རང་



162ཞལ་གདམས་དང་མགུར་གླུ་གཅེས་བཏུས།
ལས་རང་སྨིན་བཞིན། །དགེ་བཅུ་བྱས་ལས་འབྲས་བུ་བདེ་སྐྱིད་སྨིན། །སྡིག་བཅུ་བྱས་ལས་འབྲས་བུ་སྡུག་
བསྔལ་སྨིན། །དགེ་སྡིག་ཆུང་ངུ་རེ་བསགས་འབྲས་བུའང་། །ཆུད་མི་འཛའ་སྟེ་བདེ་སྡུག་སྨིན་པར་ངེས།།
དགེ་སྡིག་གཉིས་ཀ་སྔོན་དུ་བསམ་པས་ཟིན། །རྗེས་སུ་ཡི་རངས་བཅས་པའི་དཀར་ནག་ལས། །གང་བྱས་
ཆུང་ཡང་འབྲས་བུ་ཆེན་པོར་སྨིན། །དེ་ཕྱིར་དགེ་སྡིག་སྤང་བླང་ཞིབ་ཏུ་སྤྱོད།།
རྟག་ཏུ་དད་པ་མོས་གུས་དག་སྣང་བསྐྱེད། །བླ་མ་སངས་རྒྱས་བོན་དང་སེམས་དཔའ་ལ། །སྙིང་
ནས་བློ་བཀལ་བསམ་པ་ལིང་བསྐྱུར་གྱིས། །ཕྱག་འཚལ་སྐྱབས་འགྲོ་མཆོད་བསྟོད་གསོལ་བ་གདབ། །འདི་
དང་ཕྱི་མའི་བྱ་བ་ཆེའམ་ཆུང་། །གང་ཞིག་བསྒྲུབ་དགོས་ནའང་རང་བློའི་ཕུག །དཀོན་མཆོག་གསུམ་ལ་
གཏད་པས་བསླུ་མི་སྲིད། །ཡིད་ཆེས་བློ་གཏད་འགྱུར་བ་མེད་པ་གནད། །སེམས་ཅན་ཐམས་ཅད་ཕ་མར་
མ་བྱས་མེད། །ཀུན་ལ་བྱམས་དང་སྙིང་རྗེ་ཚད་མེད་བསྒོམ། །ཁྱད་པར་ཉམ་ཐག་འགྲོ་དང་དུད་འགྲོ་དང་།།
ཐ་མ་ཁྱི་ཕག་ཡན་ཆད་སྙིང་རྗེས་སྐྱོངས། །རང་ཉིད་སེམས་ཅན་གཞན་གྱི་དོན་ཆེད་དུ། །ཚེ་གཅིག་སངས་
རྒྱས་ཐོབ་འདོད་སེམས་བསྐྱེད་པ། །ཐེག་ཆེན་ལམ་གྱི་གཞི་ཡིན་མེད་མི་རུང་། །སྡིག་ལྟུང་གང་ཡང་སྟོབས་
བཞི་ཚང་པས་བཤགས། །ཉིན་མཚན་ཀུན་ཏུ་ལུས་ངག་ཡིད་གསུམ་གྱིས། །ཕྱག་བསྐོར་བྱེད་དང་ཁ་ཏོན་
འདོན་པ་དང༌། །བོད་ཀྱི་ལྷ་སྐལ་སྙིང་པོ་རྣམ་གསུམ་ནི། །མ་ཏྲི་སྤྲུལ་སྐུ་ཨ་དཀར་ལོངས་སྐུ་དང་། །ས་ལེ་
འོད་ནི་བོན་སྐུའི་སྙིང་པོ་ཡིན། །བརྒྱ་སྟོང་ཁྲི་འབུམ་བྱེ་བ་ས་ཡ་དུང་། །གང་འགྲུབ་རང་བསྒྲུབ་གཞན་བཅོལ་
ཡི་རངས་ཕུལ། །དཀོན་མཆོག་སྐྱབས་སོང་བསླབ་བྱ་འགལ་མི་བྱ། །སངས་རྒྱས་སྐུ་གཟུགས་ཡི་གེ་ལག་
འཁོར་སོགས། །འགམ་ཡུག་མི་གཏོང་དམའ་ས་འཇོག་མི་བྱ། །བླ་མ་གྲྭ་པ་ཀུན་ལ་མི་སྨོད་ཅིང་། །སེར་
གཟུགས་ཙམ་ལའང་རང་གིས་དག་སྣང་བསྐྱེད། །འོན་ཀྱང་དུས་ངན་དག་གི་བླ་གྲྭ་འགས། །བླ་མའི་མཛད་
སྲོལ་བོན་གྱི་ཡིན་ལུགས་དང་། །རྒྱལ་པོའི་ཁྲིམས་ལུགས་གང་ཡང་མི་ཤེས་ཤིང༌། །རང་ངོར་ལྟོས་པའི་ཁྲེལ་
དང་མཚངས་མི་ཤེས། །གཞན་ངོར་ལྟོས་པའི་ངོ་ཚ་དོགས་འཛེམ་མེད། །འདི་དང་ཕྱི་མ་མི་བསམ་ཅི་དགར་
བྱེད། །སྐྱེ་བོའི་དབང་ཕྲོག་ཁྱིམས་པའི་ལས་བཀོད་བྱེད། །རང་ལ་དགོས་ངེས་དགེ་སྤྱོད་རྒྱབ་ཏུ་སྤོང་། །མི་
དགོས་འཁོར་བའི་ལས་སྤྱོད་དང་དུ་ལེན། །དགོན་པ་གྲྭ་གཤགས་ཡུལ་ཤོར་ཁྱིམ་བཞིན་བསྒྱུར། །གཟན་
ཤམ་ཚུལ་ཆས་སྤྲུལ་ལྤགས་དོར་བཞིན་སྤོང་། །ཚུལ་ཁྲིམས་དམ་ཚིག་བུད་མེད་བློ་ཕུག་བཞག །ཚོང་དང་
བུན་སྐྱེད་གཡོ་སྒྱུས་འཁོར་ལོ་བསྐོར། །དུས་ངན་འདི་ཡི་བླ་གྲྭ་ཤེས་མེད་ལ། །བདེར་གཤེགས་རྒྱལ་བའི་
བཀའ་བས་དབྱུག་པས་བཙན། །གསུངས་ལྟར་འདི་ནི་རྒྱལ་པོ་ཁྱོད་ལ་རག །དབང་ཆེན་རྒྱལ་པོས་གང་
ཡང་དབང་བྱར་ཆོག །བླ་མའི་ཆོས་བས་རྒྱལ་པོའི་བཀའ་དེ་བཙན། །སངས་རྒྱས་བསྟན་པ་སྤེལ་ལ་རྒྱལ་



163ཞལ་གདམས་བསླབ་བྱའི་སྐབས།
པོ་ལྷག །དེ་ཕྱིར་ཁྱོད་ཀྱི་འོག་འཁོད་དགོན་སྡེ་ཀུན། །སངས་རྒྱས་བསྟན་པའི་གཞུང་ལུགས་དང་མཐུན་པའི།།
བཀྲ་ཤིས་སྨན་རིའི་ལུགས་བཟང་ཅི་བཞིན་དུ། །ཐབས་མཁས་བྱ་བས་བཅོས་སམ་བཙན་ཐབས་ཀྱིས།།
རྒྱལ་པོའི་ཁྲིམས་བཏུག་མི་འགལ་བསྟན་དོན་ཡིན། །འདི་ནི་ཁོ་བོས་རྒྱལ་བསྟན་རིན་ཆེན་ལ། །ལྷག་
བསམ་དཀར་བའི་བཏང་སྙོམས་འཇོག་མི་རུང༌། །རང་གི་འོག་སྡེ་ཡུལ་འབྲོག་ཐམས་ཅད་ལ། །རྔོན་རྒྱ་
སྡིག་གཅོད་རྐུ་རྒྱ་ཇག་ཁྲིམས་དང་། །ཁྱད་ཧོ་ཏ་ཧོང་པའི་མོ་ཚུན་ཀྲོའུ་སོགས། །རྐོ་མི་རུང་ཞིང་ཡ་ཕྱི་ཡིན་མི་
བཏབ། །རི་ལ་མེ་གཏོང་རི་ཞིང་གསར་དུ་བྱེད། །རི་གཉན་བརྐོ་དང་ཤིང་གཉན་གཅོད་པ་དང་། །རྡོ་གཉན་
བཤིགས་སོགས་ཡུལ་ལྷ་འཁྲུགས་པས་སྤོང་། །མདོར་ན་ཤེས་ལྡན་བློ་ཡིས་བརྟག་བྱས་ལ། །འདི་དང་ཕྱི་
མར་གནོད་པའི་ལས་རྣམས་བཀག།
རང་སྡེ་བོན་ཆོས་རང་ཤོག་སོ་སོ་ནས། །སྤྱི་ནས་སྤྱི་བསྒྲུབ་དགུང་འདོན་མྱུངས་གནས་དང་། །སཱཙྪ་
གནས་འདྲེན་ཚེ་ཐར་བསང་ཆབ་གཏོར། །སྐྱབས་འགྲོ་བྱེ་བ་སྙིང་པོ་རྣམ་གསུམ་སོགས། །བྱེ་བ་གྲངས་
བཅས་བྱམས་མ་འབུམ་ཐེར་རྣམས། །ལོ་རེ་བཞིན་དུ་མ་ཆགས་དམ་དམ་དུ། །རྒྱལ་པོའི་ཁྲིམས་བཞིན་སྡེ་
བས་འགལ་མི་བྱ། །དགོས་སུ་རང་རང་བཟའ་ཚང་གང་ཡོད་ཀྱིས། །སྐྱབས་འགྲོ་དགུང་འདོན་ཕྱག་བསྐོར་
སྒྲིབ་སྦྱོང་དང་། །ལག་འཁོར་ཕྲེང་བ་བཅང་དང་སྨྱུངས་གནས་བསྲུང་། །རྡོ་འབུམ་བཞེངས་དང་སཱཙྪ་གདབ་
པ་དང་། །ཇོ་དར་བཙུག་དང་ལྷ་དང་བླ་མར་མཆོད། །མ་ཏྲི་ཨ་དཀར་རྒྱུན་དུ་ཁ་འདོན་བྱེད། །བྱམས་མ་ལ་
སོགས་བོན་པོས་བོན་བཞིན་སྤྱོད། །ཆོས་པས་མ་ཎི་སིདྡྷི་སྒྲོལ་མ་སོགས། །རང་ལུགས་བཞིན་དུ་དགེ་སྤྱོད་
སྡིག་པ་སྤོངས། །མདོར་ན་ཡུལ་སྡེ་འདི་ཡི་སེར་སྐྱ་རྣམས། །གྲུ་པས་ལྷ་ཆོས་སྐྱོངས་ལ་ཆོས་ཁྲིམས་སྲུངས།།
སྐྱེ་བོ་མི་ཆོས་སྐྱོང་ལ་རྒྱལ་ཁྲིམས་སྲུངས། །དམ་པའི་ལྷ་ལུགས་འཇིག་རྟེན་མི་ལུགས་ཞེས། །ལུགས་གཉིས་
འཛིན་པའི་རྒྱལ་པོས་སོ་སོར་སྐྱོངས། །ལུགས་གཉིས་འགལ་བའི་རིགས་རྣམས་ཚར་གཅོད་བྱ།།
ཁྱད་པར་སངས་རྒྱས་བསྟན་པའི་གཞི་མ་ནི། །རྒྱལ་བའི་བཀའ་དང་བཀའ་ལ་བརྟེན་པ་གཉིས།།
དེ་དག་རྩ་བ་ཁམས་བརྒྱད་དྲི་མེད་མདོ། །འབུམ་སྡེ་སྐོར་སོགས་ཡིག་པར་འདི་རྣམས་ཡིན། །འདི་དག་ཡིད་
བཞིན་ནོར་བུ་ལྟ་བུ་སྟེ། །འབུ་དང་བྱི་བ་ཆུ་ཐིགས་ཟག་པ་དང༌། །རྡུལ་གྱིས་སྦགས་དང་ས་འོག་བྱིང་བ་དང་།།
བཞག་ལེན་དུས་སུ་ཡིག་འབྲུ་ཆགས་གྲུམ་དང་། །དོགས་འཇོམ་མེད་པར་རྡོ་བཞིན་དོར་བ་དང་། །དབུ་
ཞབས་མེད་པར་རྩྭ་བཞིན་བསྲེས་པ་རྣམས། །ཤིན་ཏུ་མི་རུང་དེ་དག་རྟག་ཏུ་སྤོངས། །ཡིག་འབྲུ་རེ་ལའང་
གསེར་སྲང་རིན་ཐང་གནས། །བཀུར་སྟི་ཕུ་དུད་རིམ་གྲོ་ཕྱག་མཆོད་དང་། །སྤོས་དང་མར་མེ་ཡོན་ཆབ་རྒྱན་
དུ་འབུལ། །ཞལ་གསོ་ཁ་བཀང་གསར་སྐྲུན་བྱེད་པ་ལ། །ཞུམ་པ་མི་དགོས་ཐུགས་ལ་སྤོབས་པ་བསྐྱེད།།



164ཞལ་གདམས་དང་མགུར་གླུ་གཅེས་བཏུས།
སེམས་ཀྱིས་ནུས་ན་ནོར་གྱིས་ཕོངས་པ་མེད། །རྒྱུ་ནོར་གང་ཡོད་བསྟན་པའི་ཕྱོགས་སུ་ཐོངས། །ནོར་གྱི་
མཆོག་གྱུར་ཕྱི་མའི་དགེ་རྒྱགས་ཡིན། །དུས་ངན་འདི་ལ་ཟས་ནོར་རྟག་པ་མེད། །རབ་རྒྱལ་བཙན་རྒྱལ་དེང་
སང་སྟོང་ནས་འདུག །རྒྱལ་པོ་གཞན་ལའང་མི་རྟག་འགྱུར་ཚུལ་ལྟོས། །སངས་རྒྱས་བསྟན་པ་འཛིན་པ་བླ་
གྲྭ་ཡིན། །གྲོང་དུ་མི་འདུག་རྒྱུན་དུ་དགོན་གནས་བཟུང་། །གཟན་ཤམ་ཆབ་རིལ་མི་སྤོང་རྟག་ཏུ་གོན། །དམ་
ཚིག་སྡོམ་སྲུངས་མཚམས་སྒྲུབ་དགེ་སྦྱོར་གྱིས། །བོན་ལ་འཆད་ཉན་ཐོས་བསམ་སྒོམ་གསུམ་སྦྱོང་། །སངས་
རྒྱས་བསྟན་པའི་སྦྱིན་བདག་ཕོ་མོ་རྣམས། །ལྷ་ཁང་རྡོ་འབུམ་ཇོ་དར་སཱཙྪ་དང་། །ཡི་གེ་འཁོར་ལོ་བླ་མ་དགེ་
འདུན་ལ། །རྒྱུན་དུ་དད་མོས་ཕྱག་མཆོད་སྤྱི་བོས་བཀུར། །དཀོན་མཆོག་མཆོད་བསྟོད་ཚོགས་བསགས་
སྒྲིབ་སྦྱོང་རྣམས། །གཞན་ལ་བཅོལ་དང་རང་གིས་གང་ཤེས་སྒྲུབས། །མདོར་ན་ལུས་ངག་ཡིད་གསུམ་དགེ་
ལ་བཀོལ།།
ཁྱད་པར་དེང་སྐབས་རྒྱ་འཁྲུགས་བོད་འཁྲུག་ཆེ། །སེམས་ཅན་མི་བདེ་ནད་མུག་མཚོན་ཁ་དར།།
རྒྱལ་པོ་དམངས་ལོག་འབངས་ཀྱིས་རྒྱལ་ས་བཟུང་། །མཐའ་མི་ཕྱི་པས་བོད་ཡུལ་སྟོད་སྨད་ཁྱབ། །དུས་ངན་
འདི་ལ་རང་སེམས་བརྟན་པ་དགོས། །དུས་ནི་ཡག་ཉེས་སྐབས་ན་བརྟན་དགོས་དང་། །རྟ་ནི་མདོ་བའི་
གོང་ན་སྦྲི་དགོས་ཞེས། །འཇིག་རྟེན་པ་ཡི་ཁ་ནས་ཟེར་དང་མཚུངས། །བྱ་བ་གང་ཡང་མ་སྔ་ཞིབ་ཏུ་བརྟག།
ལྷ་སྲུང་ཕྲིན་བཅོལ་མོ་དང་བརྟག་དྲིལ་བྱ། །མི་རྒན་ཤེས་ཡོད་རྣམས་དང་བློ་གྲོས་བསྟུན། །གཞན་ཁར་མི་
ཉན་གཙོ་ཆེ་རང་དབང་ཟུངས། །རྒྱ་བོད་འཁྲུགས་པ་ཡོ་ལང་བྱུང་དུས་འདིར། །ཁོང་ལ་སྟོབས་ཤུགས་
འགྲན་པས་རང་ཕུང་འགྱུར། །ཐབས་མཁས་བྱ་བས་འདུད་ཅིང་རང་སྲིད་བསྲུངས། །གཏན་འདི་ཁོ་བོས་
བསམ་པ་བཟང་པོས་བྲིས། །འདི་བཞིན་བསྒྲུབ་ན་འདི་ཕྱི་གང་ཡང་དགེ། །རྒྱལ་པོ་ཁྱོད་ཀྱི་བློ་ཕུག་འདི་ལ་
གཏོད། །ཡབ་མྱེས་དབང་ཡིག་དག་དང་ལྷན་དུ་ཞོག །ཁོ་ལ་འདོན་ཅི་སེམས་ལ་ལེགས་པར་སོམས། །བློ་
ལ་སྦྱོངས་ཤིང་ལག་ལེན་ཐེབས་པར་གྱིས། །འདི་ལ་མཁས་ན་ཀུན་ལ་མཁས་པ་ཡིན། །བློ་གྲོས་འདིར་
གྱིས་ཅི་དགོས་འདི་ལ་དྲིས། །མཁས་པའི་ཞལ་ཏ་སངས་རྒྱས་གསུངས་དང་མཚུངས། །རྒྱལ་པོ་བདག་ཡུམ་
ལྷ་སྲས་ལྕམ་དྲལ་ཀུན། །ཞལ་གདམས་འདི་ལ་གཏན་གྲོགས་དམ་པར་གྱིས།།
འདི་ནི་ཁྲོ་ཆེན་ལྷ་དབང་ནོར་བུ་ཡིས། །ཁོང་གི་ཚེ་གཅིག་འདི་ཕྱིའི་བྱ་བ་གང་། །ཅི་དགོས་བསླབ་
བྱ་ཡིག་ལམ་ལ་བཀོད་ནས། །གནང་དགོས་གསུངས་པས་ཤར་རྫའི་བྱ་བྲལ་བ། །བཀྲ་ཤིས་རྒྱལ་མཚན་
མིང་པས་བྲིས་པའོ། །དགེ་དེས་རྒྱལ་པོའི་བསམ་པ་འགྲུབ་པ་དང༌། །རྒྱལ་སྲིད་མི་ཉམས་རྒྱལ་བརྒྱུད་མི་
ཆད་ཅིང་། །དུས་རྣམས་ཀུན་ཏུ་བཀྲ་ཤིས་བདེ་ལེགས་ཤོག །མུ་ཙུག་སྨྲ་རོ།། །།



165ཞལ་གདམས་བསླབ་བྱའི་སྐབས།
༦༡
འགྲོ་རྣམས་དགེ་བའི་བླང་དོར་ལ་བསྐུལ་བའི་ལུགས་ཟུང་བསླབ་བྱ།
༧རྒྱལ་བ་ཐུབ་བསྟན་རྒྱ་མཚོ། (༡༨༧༦-༡༩ ༣ ༣)
༄༅། །ཀྱེ་མ་ཧོ། སྐྱབསམ་ལུས་འདུས་ཞལ་དྲིན་ཅན་འཕགས་པའི་ཚོགས། །དོན་དངོས་བརྒྱུད་བཤེས་
གཉེན་དམ་པའི་ཞབས་བཏུད་ཅིང་། །སྙིང་ཁོང་ནས་བསྐུལ་ལོ་ཐུགས་རྗེའི་ལྕགས་ཀྱུ་ཡིས། །དུས་བྱང་ཆེན་
བར་དུ་འབྲལ་མེད་རྗེས་བཟུང་འཚལ།།
དུས་ལྔ་བདོའི་རང་མདངས་ཆེར་ལྷགས་རྒུད་དུས་འདིར། །ཕྱོགས་དུས་གསུམ་རྒྱལ་བའི་ཐུགས་རྗེ་
ཆེར་བསྐྱེད་ལ། །འཁོར་བ་ཡི་བཙོན་རྭར་ཆུད་པའི་ཉམ་ཐག་འགྲོ །རྒྱུད་ཚད་འཛིན་དུག་ལྔའི་ཞགས་པས་
ཉེར་བཅིངས་ནས། །ཚེ་འདི་དང་ཕྱི་མ་བར་དོ་ཐམས་ཅད་ཀྱི། །དོན་སྒྲུབ་ཐབས་ཆོས་ཚུལ་ལྷུར་ལེན་རྒྱང་
བསྲིངས་ཤིང་། །ཐར་པ་དང་ཐམས་ཅད་མཁྱེན་པའི་གོ་འཕང་ལ། །མྱུར་བགྲོད་ཀྱི་ལམ་མཆོག་ཐེམ་སྐས་
རལ་བོར་ཏེ། །ཉིན་གཅིག་ཙམ་སྡིག་དང་མ་འདྲེས་དགེ་ལ་འཇུག །ཉིན་སྐར་ལྟར་ཤིན་ཏུ་དཀོན་ཞིང་ཆོས་
བརྒྱད་དང་། །འདི་སྣང་གི་བྱ་བཞག་གཞན་དབང་བཙན་པོ་ཡིས། །ཚེ་རབས་སུ་བསླུས་བཞིན་གོམས་པའི་
བག་ཆགས་མཐུས། །གཏན་གྱི་སྐྱབས་མཆོག་གསུམ་ལས་འབྲས་བླང་དོར་ལ། །སྒྱུ་མཁན་གྱི་འཁྲུལ་རྒྱུ་
ཙམ་དུ་ལོག་པར་རྟོག །སྤྲོས་བཅས་ཀྱི་བསླད་པ་ངན་པས་རྒྱུད་བཅིངས་ཏེ། །ཟུར་འདེབས་དང་སྒྲོ་འདོགས་
ཚུལ་མིན་སྡིག་པའི་ཚོགས། །ཁུར་གྱིས་ནོན་བླུན་རྨོངས་ལོག་འཚོའི་རང་བཞིན་ཅན། །ཡལ་ཡོལ་གྱི་ཅ་ཅོ་
ལྷུང་དུ་འདོན་པའི་ཚེ། །རྒྱུད་མ་རུང་དལ་འབྱོར་སྟོང་ལོག་བྱེད་པ་རྣམས། །ལས་འབྲས་ཀྱི་ཐ་སྙད་རྒྱབ་བསྒྱུར་
ཡིད་རེ་ཕམ། །རྙེད་དཀའ་བའི་མི་ལུས་དལ་འབྱོར་རིན་ཆེན་འདི། །གཞན་རྒན་གཞོན་མེད་པར་འཆི་དུས་མཐོང་
ན་ཡང་། །རང་ནམ་འཆིའི་གདེངས་ཚོད་ཡོད་ཚུལ་རྨོངས་པའི་ཚོགས། །འཆི་ཁ་རུ་བྲང་བརྡུང་མ་དགོས་ཐུགས་
རྗེས་སྐྱོབས། །ནག་པོའི་ལས་ཆེར་བསགས་སྡིག་པའི་རྣམ་སྨིན་འབྲས། །འཆི་འོག་ཏུ་ངན་འགྲོར་ཚེ་འཕོས་
ངན་སོང་གི །སྡུག་བསྔལ་དང་ཆོས་སྒྲ་རྣ་ཐོས་མེད་པ་སོགས། །མདོ་རྒྱུད་དང་ལུང་ལས་ཇི་ལྟར་གསུངས་པ་
རྣམས། །ཐོས་ན་ཡང་སྙིང་ནས་ཡིད་ཆེས་གོ་ལྡོག་པ། །ལྷག་བསམ་གྱིས་རྩིས་ཟིན་མེད་པའི་དགོས་རྟགས་སུ།།
ཁ་ཞེ་གཉིས་མི་མཚུངས་ལས་འབྲས་འཇུག་ལྡོག་དེས། །ཚ་ཞིང་བསྲེག་དམྱལ་བའི་མེ་ནང་ལྷུང་ཉེན་གདའ།།
བསླུ་མེད་མགོན་སྐྱབས་གནས་རྣམ་གསུམ་རིན་པོ་ཆེ། །འཕྲིན་ལས་དང་ཐུགས་རྗེ་རྒྱུན་ཆད་ཉེ་རིང་སོགས།།



166ཞལ་གདམས་དང་མགུར་གླུ་གཅེས་བཏུས།
མི་མངའ་བའི་ཚད་མེད་ཡོན་ཏན་བཟང་པོ་ཡིས། །མཐར་ཐུག་ལམ་རིང་མིན་མངོན་འགྱུར་བྱིན་གྱིས་རློབས།།
ཡང་དག་པར་རྫོགས་པའི་སངས་རྒྱས་གང་ཉིད་ནས། །སྐལ་ཆད་ཀྱི་འགྲོ་རྣམས་བདེ་བར་གཤེགས་པ་ཡི།།
ལམ་བཟང་མཆོག་གཤེགས་ཤུལ་དམ་པར་འཇུག་པའི་ཆེད། །ཤེར་ཕྱིན་སོགས་སྟོང་ཉིད་བདག་མེད་བསླབ་
གསུམ་བཅས། །དོན་བརྗོད་བྱར་ལྡན་པའི་གསུང་རབ་དགོངས་འགྲེལ་ལ། །མདོངས་མདའ་ཅན་རྒྱུད་
བསྐུལ་བསྐུར་འདེབས་ཚད་འཛིན་རྣམས། །གདོན་སེམས་སུ་ཞུགས་ལས་གཞན་མ་ཅི་ཞིག་ཨང་། །ཆོས་
ཚུལ་བཞིན་དམ་པའི་རྗེས་འཇུག་བྱིན་གྱིས་རློབས། །རྒྱལ་གསུང་གི་བཤད་སྒྲུབ་ཁུར་འཛིན་བླུན་པོ་འགས།།
དགོངས་དོན་གྱི་སྒྲོ་འདོགས་དཔྱད་ནས་སྙིང་པོ་དོན། །གཏན་དབབ་པའི་ལུང་རིགས་ཚིགས་དོན་ཡལ་བོར་
བའི། །རང་རྒྱལ་དང་གཞན་ཕམ་མཁས་རློམ་ཁྱིམ་པ་ཡི། །འཕྱ་གནས་དག་བྱིན་རླབས་སྙིང་དབུས་སུ་
བཞུགས་ཏེ། །རྒྱུད་དུལ་ཞིང་དགོངས་དོན་ཉམས་ལེན་ལྷུར་བྱེད་ཤོག །ལོག་རྟོགས་ཀྱི་སྤྲོས་པའི་མཚན་མ་
ཉེར་སྤངས་ནས། །སྔོན་བྱོན་གྱི་མཁས་གྲུབ་འཕགས་བོད་དུ་མ་ནས། །རྗེས་འཇུག་གི་དོན་དུ་བཀྲལ་བར་
མཛད་པ་དེར། །བཅོས་མིན་གྱི་བསམ་པས་ཐེག་མཆོག་སྒོར་ཞུགས་ཏེ། །བཀའ་པོད་ལྔའི་སྦྱངས་པ་མཐར་
སོན་ལེགས་འབད་ན། །ལུང་རྟོགས་ཀྱི་བསྟན་པ་གནས་གཞི་དེ་རང་ཨང་། །རིག་གྲོལ་གྱི་དགེ་འདུན་འདུས་
ཚོགས་ནང་ཕན་ཚུན། །ཐུགས་མཐུན་ཞིང་གཅིག་གྲོགས་གཅིག་ཕན་བསླབ་སྡོམ་གཙང་། །ཆོས་སྤྱོད་སོགས་
རྣམ་དག་ཡོན་ཏན་བརྒྱད་ལྡན་པས། །འགྲོ་བ་རྣམས་དང་བ་འདྲེན་ཞིང་སྨོན་གནས་ཤོག །ལེགས་གསུངས་
ཀྱི་ངེས་འབྱུང་སྤོང་བདུན་སྡོམ་པ་ནོད། །བསླབ་འཆལ་གྱི་བཅས་རང་ཁ་ན་མ་ཐོ་བའི། །ཆ་ཙམ་གྱིས་མ་
གོས་གཞི་གསུམ་ལྷུར་འབད་མཐུས། །ཚུལ་ཁྲིམས་དང་ཐར་པའི་རྒྱལ་མཚན་རྟག་བརྟག་ཤོག །དགེ་བསྙེན་
སོགས་ཁྱིམ་པའི་སྡོམ་ལ་གནས་པ་དང་། །གནས་མིན་གྱི་འགྲོ་རྣམས་བདེ་སྐྱིད་དཔལ་སྤྱོད་པའི། །གཞིར་
གྱུར་པ་སྲོག་གཅོད་ལ་སོགས་མི་དགེའི་ཚོགས། །ཡོངས་སྤང་ཞིང་དགེ་བཅུའི་ལས་ལམ་ཡང་དག་གཟུང་།།
ཚུལ་མིན་གྱི་བརྟུལ་ཞུགས་མཆོག་འཛིན་རྒྱབ་བསྐྱུར་བས། །དཀར་ཆོས་ལ་རྟག་ཏུ་བརྩོན་པར་འཇུག་བྱིན་
རློབས། །ཉེས་ཀུན་གྱི་གཞི་རྩ་བག་མེད་མྱོས་འགྱུར་དང༌། །ཐ་མ་ཁ་རྐུན་མ་ལ་སོགས་ཉེས་པའི་ཆ། །ཡིད་
ངག་ལུས་སྡིག་ཚོགས་ཅི་བགྱིས་དུག་ཁོང་སོང་། །དེ་ལྟ་བུའི་འགྱོད་སེམས་སླར་སྡོམ་རྩེ་གཅིག་ཤོག །ཐ་མི་
ཁ་བདུད་སྤྲུལ་བུ་མོའི་ཟླ་མཚན་ལས། །སྔོ་སྐྱེས་པའི་དུ་བ་སྟེང་སོང་ལྷ་ཡུལ་དང་། །འོག་ཕྱོགས་ནས་ཀླུ་
ཡུལ་འབུམ་འཚོ་སྟོང་འགྱུར་ཏེ། །དེ་ཡི་མཐུས་ནད་མུག་འཁྲུགས་རྩོད་ལ་སོགས་པ། །མི་ཤིས་པའི་རྒུད་
ཚོགས་འབྱུང་བའི་རྩ་བ་དང་། །མྱོས་འགྱུར་ཀྱང་རྫོགས་སངས་རྒྱས་ཀྱིས་བཀའ་སྩལ་བཞིན། །མདོ་རྒྱུད་
དང་བླ་མའི་ཞལ་གདམས་ཇི་ལྟ་བར། །འབྱུང་བ་བཞིན་རགས་ཙམ་མདོར་བསྡུས་འདི་བྲིས་པས། །མཆོག་



167ཞལ་གདམས་བསླབ་བྱའི་སྐབས།
དམན་གྱི་སྐྱེ་འགྲོ་ཡོངས་ལ་དགེ་སྡིག་གི །བླང་དོར་རྣམས་མ་འདྲེས་སོ་སོར་འབྱེད་བྱས་ལ། །སྔོན་རིམ་བྱོན་
རྒྱལ་སྲས་འཕགས་པའི་ཚོགས་རྣམས་ཀྱི། །བཞེད་གཞུང་བཞིན་བརྩོན་པ་རྩེ་གཅིག་ལེགས་འབད་ན། །ཕྱིན་
དྲུག་དང་བསྡུ་བཞིའི་སྤྱོད་མཆོག་མཐར་ཕྱིན་ནས། །སྐུ་གསུམ་གྱི་ནོར་གླིང་རྒྱལ་སར་ལེགས་བགྲོད་འགྱུར།།
མདོ་སྨད་ཕྱོགས་ཤེ་ཅིལ་ཞེས་པའི་ཡུལ་གྲུས་གཙོས། །ཕྱོགས་ཀུན་ལ་སྨན་པའི་ལུགས་ཟུང་བསླབ་བྱ་ཞིག།
འདྲི་དགོས་ཞེས་རྟེན་བཅས་ཡང་ཡང་བསྐུལ་བ་ལྟར། །རྒྱལ་བ་ཡི་ཆོས་ཚུལ་འཆང་བ་ཐུབ་བསྟན་པ། །སར་
ཅན་འབོད་པས་རང་བློར་བླ་མའི་དྲིན། །ནོད་པ་ཡི་གདམས་ངག་ཕྲན་བུ་ཤར་བ་རྣམས། །ཕན་འདོགས་
ཕྱིར་ཅུང་ཟད་སྨྲས་པའི་དགོངས་དོན་དག །འགྲོ་ཀུན་གྱི་ཉམས་ལེན་དཔྱད་བརྡར་ལྷུན་ལེན་མཛོད།།
ཅེས་པ་འདི་ཡང་རབ་བྱུང་བཅོ་ལྔ་པ་ལྕགས་ཕོ་བྱི་ལོར་མཚན་ཞབས་སྒོ་མང་བློ་བཟང་ངག་དབང་ནས་འགྲོ་རྣམས་དགེ་བའི་
བླང་དོར་ལ་བསྐུལ་ཕྱིར་ཕན་སེམས་ཀྱིས་ལུགས་ཟུང་བསླབ་བྱ་ཞིག་འདྲི་དགོས་ཞེས་རྟེན་དང་བཅས་ནན་གྱི་བསྐུལ་ངོར་ཤཱཀྱའི་དགེ་སྦྱོང་
སྙོམས་ལས་པ་ངག་དབང་བློ་བཟང་ཐུ བ་བསྟན་རྒྱ་མཚོའི་འཇིགས་བྲལ་དབང་ཕྱུ ག་ཕྱོགས་ལས་རྣམ་པར་རྒྱལ་བའི་སྡེ་དཔལ་བཟང་
པོས་སྨྲས་པ་བསྟན་འགྲོ་ཡོངས་ཀྱི་ཕན་བདེའི་གཞི་རྩ་དགེ་ལེགས་བློ་ནས་བླར་འཕེལ་བའི་རྒྱུ་གྱུར་ཅིག། །།g



མགུར་གླུའི་སྐབས།



༡
ང་དྲིན་ཅན་གྱི་བློན་པོ་ཐོན་མི་ངས་ཞེས་པའི་མགུར།
ཐོན་མི་སམྦྷོ་ཊ། (དུས་རབས་བདུན་པ་）
༄༅། །ང་དྲིན་ཆེན་གྱི་བློན་པོ་ཐོན་མི་ངས།།
ལམ་བགྲོད་པར་དཀའ་བའི་རྒྱ་གར་དུ། །ལུས་ཚ་གྲང་ཆེ་ཡང་དཀའ་བ་སྤྱད།།
ཁོང་མཁས་པ་བྲམ་ཟེ་ལི་བྱིན་ལ། །ཡིད་གུས་པའི་ཚུལ་གྱིས་མོས་གུས་བྱས།།
ནོར་རིན་ཆེན་གསེར་གྱི་ཕྱག་རྟེན་ཕུལ། །དོན་རྙེད་པར་དཀའ་བའི་ཡིག་འབྲུ་བསྟན།།
བློ་ཐེ་ཚོམ་སེལ་བའི་མཛུབ་ཁྲིད་བྱས། །ཚིག་དབྱངས་ཡིག་རྣམས་ལ་མཁས་པར་བསླབས།།
རྒྱ་ཡིག་ལྔ་བཅུ་ཐམ་པ་དེ། །བོད་ཡིག་སུམ་ཅུར་གཏན་ལ་ཕབ།།
རང་མཁས་པའི་ངེས་ཤེས་བློ་ལ་ཤར། །འཕྲལ་ཡོན་ཏན་ཐམས་ཅད་ཁོང་དུ་ཆུད།།
དུས་ད་ལྟ་དགའ་ལ་ཕྱི་མ་སྐྱིད། །ཡུལ་མཐའ་འཁོབ་བོད་ཀྱི་རྒྱལ་ཁམས་འདིར།།
མི་མཁས་པས་སླེབ་པའི་སྔ་མ་ཡིན། །ང་མུན་པ་སེལ་བའི་སྒྲོན་མེ་ཡིན།།
རྗེ་རྒྱལ་པོ་ཉི་ཟླའི་ཚུལ་དུ་བཞུགས། །གྲོགས་བློན་པོའི་ཁྲོད་ན་ང་ཙམ་མེད།།
བོད་ཁ་བ་ཅན་པའི་མི་རྣམས་ལ། །ང་ཐོན་མི་བཀའ་དྲིན་མི་ཆེའམ།། །།



172
ཞལ་གདམས་དང་མགུར་གླུ་གཅེས་བཏུས།
༢
གནའ་རབས་དུས་ཀྱི་ཐོག་མ་རུ་ཞེས་པའི་མགུར།
བཙན་པོ་འདུས་སྲོང་། (༦༧༩-༧༠༤)
༄༅། །ཀྱེ་གན་འི་ནི་ཐོག་མ་རུ། །གཞེ་འི་ནི་དང་པོ་རུ།།དགུང་སྔོ་ནི་མ་འོག་གི །དོག་མོན་ནི་ཡ་སྟེངས་ན།།
གཙུག་གཙུགས་ནི་བཙུགས་ལེགས་སྟེ། །མཐོས་ཏེ་ནི་དགུང་མྱི་རྡིབ། །དོག་མོ་ནི་སྡིང་སྤྱི་ཉམས། །དགུང་ལ་
ནི་གཉི་ཤར་བ། །དྲོ་དྲོ་ནི་ས་ལ་དྲོ། །སྒྲོ་བཏགས་ནི་བཏགས་ལེགས་སྟེ། །བཙའ་ན་ནི་དཔལ་ཡང་དཔལ།།
འཕངས་ནས་ན་ནི་ཤ་ཡང་ཁུམས། །ཤ་ཁུམས་ནི་མྱི་ཡང་གསོས། །ཀྱེ་དེ་རིང་ནི་སང་ལྟ་ན། །དོག་སྲིང་ནི་སྦྱར་བུ་
འིས། །བྱ་ལྟར་ནི་བཙོས་བཙོས་སྟེ། །གནམ་དུ་ནི་འཕུར་འདོད་ཀྱང་། །འཕུར་དུ་ནི་འདབ་མ་མཆིས། །འཕུར་
དུ་ནི་འདབ་མཆིས་ཀྱང་། །དགུང་སྔོ་ནི་ཕང་མཐོས་སྟེ། །སྤྲིན་ནི་གོ་གྱི་འདའས། །ཡ་རུ་ནི་དགུང་མ་སླེབས།།
མ་རུ་ནི་དོག་མ་སླེབས། །མ་མཐོ་ནི་མ་དམའ་སྟེ། །ཁྲ་འི་ནི་གཟན་དུ་གྱུརད། །བྱ་པུ་ནི་ལུང་ཆུངས་ན།།
འབངས་ཤིག་ནི་རྗེ་རུ་རེ། །མགར་བུ་ནི་རྗེ་རུ་རེ། །སྦལ་པ་ནི་འཕུར་རུ་རེ། །འབངས་ལས་ནི་རྗེ་རེ་བ། །མཐིང་
བྲང་ནི་གྱེན་དུ་འགྱུར། །པ་བོང་ནི་རི་ལ་འདྲིལ། །བྱ་མདའི་ནི་སྨྲ་འོར་གྱིས། །གྱེན་དུ་ནི་འདྲིལ་འདྲིལ་ཡང་།།
ཤན་པོ་ནི་རྩེ་མོ་རུ། །ཕྱིལ་སྙམ་ནི་ལེང་མི་བགྱིད། །ཤམས་པོ་ནི་གངས་དྲུང་དུ། །སྣང་དང་ནི་ཞུགས་བལྟམ་
ཡང་། །ཤམ་པོ་ནི་གངས་མྱི་ཞུ། །ཡར་ཆབ་ནི་སྔོན་པོ་ལ། །ཆུ་བཆད་ནི་ཡུར་དྲངས་ཀྱང་། །ཡར་ཆབ་ནི་
གཟུག་མྱི་སྐམས། །བོད་ཀྱི་ནི་སྤུ་རྒྱལ་དུ། །སེམས་ཤིང་ནི་རེ་རེ་ཡང་། །སྤུ་རྒྱལ་ནི་གདུང་སྤྱི་འཆད། །བྱ་པུ་
ནི་ལུང་ཆུངས་ནས། །གླང་ཞིག་ནི་རྫི་ལངས་ཀྱང་། །ཕོ་མའི་ནི་སྡོང་པོ་ཆེ། །རྫི་ལངས་ནི་སྣར་མྱི་མནམ། །རྫི་
ལངས་ནི་སྣར་མནམ་ཡང་། །ཁུས་བཏབ་ནི་སྡིང་མྱི་གཡོའོ། །མོན་ཀའི་ནི་སྟག་ཚིག་པའ། །བྱ་ལྡིངས་ནི་མྱིག་
མྱི་ལྟ། །བསྲེགས་ཀྱང་ནི་སྤུ་མྱི་ལངས། །ཙེང་ལྡེང་ནི་བྲག་གུ་དང་། །ཡར་ལྷ་ནི་ཤམ་པོ་གཉིས། །གང་ཆེ་ནི་
གང་ཆུང་བ། །འགྲེང་བརྒྱའ་ནི་ཀུན་ཀྱང་འཚལ། །སྐྱ་ཆུ་ནི་སྔོམ་མོ་དང་། །ཡར་ཆབ་ནི་ཆུ་བོ་ཆེ། །གར་རིང་
ནི་གང་ཐུང་བ། །ཐང་ལྷ་ནི་ཡར་བཞུར་མཁྱེན། །གནུབས་མཚོ་ནི་གླིང་དགུའ་དང་། །གྲང་པོ་ནི་མཚོ་ལེ་གོང་།།
གང་ཆེ་ནི་གག་ཆུང་བ། །ཤ་མེད་ནི་གངས་དཀར་མཁྱེན། །པྱ་མདའི་ནི་ཁང་སྐྱ་དང་། །ཕྱིང་བའི་ནི་སྟག་རྩེ་
གཉིས། །གང་མཐོ་ནི་གག་དམའ་བ། །ཡར་ལྷ་ནི་ཤམ་པོ་མཁྱེན། །བྱ་པུ་ནི་ལུང་ཆུངས་ན། །མཁར་ཁོལ་ནི་
རྨང་བ་དང༌། །ཡར་ལུངས་ནི་ཕྱིང་ལུངས་ན། །ལྷོ་རྫོགས་ནི་འཕན་པ་ནི། །གང་འཕན་ནི་གག་རགས་པ།།
གཉི་ཟླ་ནི་ཡ་བིས་གཟིགས། །ལྷེའུ་རྗེ་ནི་ཉིན་དགས་མཁྱེན། །འགྲེང་བརྒྱའ་ནི་ཀུན་ཀྱང་འཚལ། །ཡར་མོ་



173མགུར་གླུའི་སྐབས།
ནི་རྫི་ལགས་པས། །བ་བདག་ནི་ངོ་མ་འཚལ། །འབངས་ཀྱིས་ནི་རྗེ་བཀོལ་ཏམ། །རྗེ་འིས་ནི་འབངས་
བཀོལ་བའ། །དགུང་སྔོ་ནི་ཡ་བི་མཁྱེན། །མྱི་འིས་ནི་རྟ་བཞོན་ནམ། །རྟ་འིས་ནི་མྱི་བཞོན་བ། །པྱ་འི་ནི་
གཙུག་མཁན་མཁྱེན། །རྩི་འིས་ནི་ཟོར་གཆད་དམ། །ཟོར་གྱི་ནི་རྩ་གཆད་པ། །དོག་མོན་ནི་མ་བི་མཁྱེན།།
ད་ཙམ་ནི་དགུང་མཐའ་ཡང་། །གཉི་ཟླ་ནི་སྤྱན་གྱིས་གཟིགས། །དགུང་སྔོ་ནི་སྙན་གྱིས་གསན། །པྱ་འི་ནི་
གཙུག་མི་འགྱུར། །མདའི་ནི་སྒྲོ་སྤྱི་འབོག།བདེན་ནམ་ནི་བརྫུན་པ་འདི། །སང་ཕྱི་ནི་གནངས་སླད་ན།།
འབངས་ཀྱིས་ནི་རྗེ་མི་བཀོལ། །རྟ་འིས་ནི་མྱི་མི་ཞོན། །རྩི་འིས་ནི་ཟོར་གྱི་གཆད། །ཕྱིང་བའི་ནི་སྟག་རྩེ་ན།།
སྤུ་རྒྱལ་ནི་གདུང་སྤྱི་འཆད། །དེ་རིང་ནི་སང་ལྟ་ནའ། །བྱ་སྤུ་ནི་ལུང་ཆུངས་སུ། །འུར་པུ་ནི་ཁྱུ་རྨིག་པོ། །འུར་
བས་ནི་བསྐྱོད་དྲགས་པས། །མ་མོ་ནི་ཁྲ་འིས་འཚལ། །འུར་ཕུག་ནི་ཐང་ལ་གྲམ། །སང་ཕྱི་ནི་གནངས་སླད་
ན། །ནོངས་ཤིང་ནི་མ་འགྱོད་ཆིག །གསེར་གྱི་ནི་དོང་རལ་ན། །གཡུ་འི་ནི་མདའ་ཆིག་མ། །མ་འཕངས་ན་ནི་
རལ་ཡང་སྟོངས། །རེ་ན་ནི་གཐང་དུ་ན། །རེ་དཀུའ་ནི་མཚུལ་དུ་དཀུའ།། (ཏུན་ཧོང་ནས་ཐོན་པའི་ཡིག་རྙིང་དེབ་ངོས་
ཤོག་གྲངས་ ༨༢ ནས་ ༨༧ བར་བྱུང་།)
གོང་གི་འདུས་སྲོང་གི་མགུར་དེ་ཅུང་གོ་བདེར་བྱས་པ།
ཀྱེ༔ གནའ་རབས་དུས་ཀྱི་ཐོག་མ་རུ། །དུས་སྐབས་དེ་ཡི་དང་པོ་རུ། །དགུང་སྔོན་གནམ་གྱི་འོག་
རོལ་དང༌། །དོག་མོ་ས་ཡི་ཡང་སྟེང་ན། །བཙུགས་པའི་ཕོ་བྲང་ཉམས་དགའ་སྟེ། །མཐོ་ནས་དགུང་སྔོན་མར་
མི་རྗིབ། །དོག་མོ་ས་ཡི་བརྗིད་མི་ཉམས། །དགུང་ལ་ཉི་མ་ཤར་བ་ཡིས། །ས་གཞི་ཁྱོན་ལ་དྲོ་སྐྱིད་འབར།།
མདའ་མོ་སྒྲོ་ཡིས་བརྒྱན་ལེགས་ཏེ། །བཅངས་ན་དཔའ་བའི་དཔལ་ཡང་བསྐྱེད། །འཕངས་ན་སྡང་བའི་
དགྲ་ཤ་ལེན། །དགྲ་ཤ་བླངས་ནས་འབངས་རྣམས་སྐྱོང་། །ཀྱེ༑ དེ་རིང་སང་གི་དུས་སུ་ནི། །ས་འོག་འབུ་
སྲིན་ཕྲ་མོ་ཡིས། །འདབ་ཆགས་བྱ་ལྟར་རློམས་རློམས་ནས། །ནམ་མཁའི་དབྱིངས་སུ་འཕུར་འདོད་ཀྱང་།།
འཕུར་བར་འདབ་གཤོག་མ་མཆིས་སོ། །དགུང་སྔོན་ནམ་མཁར་མཐོ་མཐའ་མེད། །སྤྲིན་གྱི་གོ་ཡང་འདའ་
མི་ནུས། །ཡར་ལ་ནམ་མཁར་མི་སླེབས་ཤིང་། །མར་ལ་ས་གཞིར་འབབ་མི་ཐུབ། །མ་མཐོ་མ་དམའི་བར་
ལག་ཏུ། །འདབ་ཆགས་ཁྲ་ཡི་ཟས་སུ་འགྱུར། །བྱ་ཕུ་བས་མཐའི་ལུང་ཆུང་ན། །འབངས་ཤིག་རྗེ་བོ་བྱེད་
པར་འདོད། །མགར་ཕྲུག་རྗེ་བོ་བྱེད་ལ་རེ། །སྦལ་པ་གནམ་ལ་འཕུར་འདོད་བྱེད། །འབངས་འཁོར་རྗེ་བོ་
བྱེད་རེ་བ། །ཆུ་ཆེན་གྱེན་དུ་བསྒྱུར་དང་མཚུངས། །ཕ་བོང་རི་རྩེར་འགྲིལ་ལོ་སྐད། །བྱ་མདའ་ལུང་པའི་འུར་
སྐད་ཀྱིས། །རི་བོ་གྱེན་དུ་འགྲིལ་འགྲིལ་ཡང་། །ཡར་ལྷ་ཤམ་པོའི་རྩེ་མོ་རུ། །སྐྱེལ་སྙམ་མངོན་དུ་འགྱུར་མི་



174
ཞལ་གདམས་དང་མགུར་གླུ་གཅེས་བཏུས།
སྲིད། །གངས་རི་ཡར་ལྷ་ཤམ་པོའི་འགྲམ། །མེ་དང་སྒྲོན་མེ་ཅི་སྤར་ཡང་། །ཤམ་པོའི་གངས་རི་བཞུ་མི་ནུས།།
ཡར་ཀླུང་གཙང་ཆབ་སྔོན་མོ་ལ། །ཆུ་བཅད་ཡུར་པོར་དྲངས་ན་ཡང་། །ཡར་ཆབ་ནམ་ཡང་སྐམས་མི་ཐུབ།།
རང་ཉིད་བོད་ཀྱི་རྒྱལ་པོ་རུ། །འགྱུར་སེམས་ཇི་ཙམ་རེ་ན་ཡང་། །སྤུ་རྒྱལ་གདུང་རབས་རྒྱུན་མི་འཆད། །བྱ་
ཕུ་བས་མཐའི་ལུང་ཆུང་ནས། །གླང་ཆུང་ཞིག་གི་རྫི་ལངས་ཀྱང་། །སྙིང་སྟོབས་ཆེ་བའི་བྲེ་སེར་འབྲོང་། །རྫི་
རླུང་སྣ་ལ་སྣོམ་མི་བྱེད། །རྫི་རླུང་སྣ་ལ་སྣོམ་ན་ཡང་། །ཀི་སྒྲ་བཏབ་ལ་བག་མི་ཚ། །མོན་ཡུལ་རྒྱ་སྟག་ཁྲ་
བོ་ཡིས། །བྱ་གག་ལྡིང་བར་མིག་མི་ལྟ། །ཅོ་འདྲི་བྱེད་ཀྱང་སྤུ་མི་འགུལ། །ཙེང་ལྡེང་བྲག་གུའི་རི་ཆུང་དང་།།
གངས་རི་ཡར་ལྷ་ཤམ་པོ་གཉིས། །གང་ཞིག་མཐོ་དང་གང་ཞིག་དམའ། །རྐང་གཉིས་མི་བརྒྱ་ཀུན་གྱིས་
ཤེས། །སྐྱ་ཡུལ་ཕུ་ཆུ་སྔོན་མོ་དང་། །སྲིད་པའི་ཡར་ཀླུང་གཙང་ཆབ་གཉིས། །གང་ཞིག་རིང་དང་གང་ཞིག་
ཐུང་། །གཉན་ཆེན་ཐང་ལྷ་ཡམ་ཤུད་མཁྱེན། །ཡར་འབྲོག་གཡུ་མཚོ་ཕྱུག་མོ་དང༌། །གྲང་པོའི་མཚེའུ་ལེ་གོང་
གཉིས། །གང་ཞིག་ཆེ་དང་གང་ཞིག་ཆུང༌། །མཚོ་སྨན་ཤ་མེད་གངས་དཀར་མཁྱེན། །བྱ་མདའི་མགར་ཁང་
སྐྱ་བོ་དང༌། །འཕྱོང་རྒྱས་ཕྱིང་བར་སྟག་རྩེ་གཉིས། །གང་ཞིག་མཐོ་དང་གང་ཞིག་དམའ། །ཡར་ལུང་ཡར་ལྷ་
ཤམ་པོས་མཁྱེན། །བྱ་ཕུ་བས་མཐའི་ལུང་ཆུང་ན། །འབངས་འཁོར་མགར་གྱི་བུ་ཚ་དང༌། །ཡར་ལུང་སོག་
ཁའི་ཕྱིང་ལུང་ན། །བྱས་ཅན་བཟང་པོའི་གདུང་རྒྱུད་གཉིས། །གང་ཞིག་ལེགས་དང་གང་ངན་པ། །ཡ་གིའི་ཉི་
མ་ཟླ་བས་གཟིགས། །སྐུ་ལྷ་ལྡེའུ་རྗེ་ཟིན་དགས་མཁྱེན། །རྐང་གཉིས་མི་བརྒྱ་ཀུན་གྱིས་ཤེས། །ཡར་མ་བ་
ལ་ཤེད་ལངས་པས། །བ་ཡི་བདག་པོ་ངོ་མི་ཤེས། །འབངས་ཀྱིས་རྗེ་བོ་བྲན་བཀོལ་ལམ། །རྗེ་བོས་
འབངས་འཁོར་བྲན་དུ་བཀོལ། །ཡ་གི་ནམ་མཁའ་སྔོན་པོས་མཁྱེན། །མི་ཡིས་རྟ་ལ་ཕར་བཞོན་ནམ། །རྟ་
ཡིས་མི་ལ་ཚུར་བཞོན་པ། །ཁྱུ་ཡི་གཙུག་ལག་མཁན་པོས་མཁྱེན། །རྩྭ་ཡིས་ཟོར་བ་ཚུར་གཅོད་དམ། །ཟོར་
བས་རྩི་ཏོག་ཕར་གཅོད་པ། །མ་གིའི་དོག་མོ་ས་ཡིས་མཁྱེན། །ད་ཙམ་དབུས་མཐའ་ཀུན་ལ་ཁྱབ། །ཉི་མ་
ཟླ་བས་སྤྱན་གྱིས་གཟིགས། །ནམ་མཁའ་སྔོན་པོས་སྙན་གྱིས་གསན། །ཕྱུ་ཡི་བསྐོས་ཐང་འགྱུར་མི་སྲིད།།
ཉག་ཕྲན་མདའ་ཡི་སྒྲོ་མི་ལྷུང་། །བདེན་པ་ཡིན་ནམ་རྫུན་པ་ཡིན། །སང་ཕོད་གནངས་ལོ་སོང་བའི་མཇུག།
འབངས་ཀྱིས་རྗེ་བོ་བྲན་མི་བཀོལ། །རྟ་ཡིས་མི་ལ་ཚུ ར་མི་བཞོན། །རྩྭ་ཡིས་ཟོར་བ་གཅོད་མི་སྲིད།།
འཕྱོངས་རྒྱས་ཕྱིང་བར་སྟག་རྩེ་ན། །སྤུ་རྒྱལ་བཙན་པོའི་གདུང་མི་འཆད། །དེ་རིང་སང་གི་དུས་འདི་ན། །བྱ་
ཕུ་བས་མཐའི་ལུང་ཆུང་དུ། །འུར་སྒྲོག་བྱི་འུ་ཁྱུ་གཅིག་པོ། །འུར་སྒྲ་སྒྲོག་པ་ཐལ་ཆེ་བས། །བྱི་འུ་ཨ་མ་ཁྲ་ཡིས་
ཟ། །བྱིལ་ཕྲུག་ཐམས་ཅད་ཐང་ལ་འཐོར། །ས་ཕོད་གནངས་ལོ་ཤར་བའི་དུས། །ནོངས་ཤིང་འགྱོད་པ་མ་
བྱེད་ཅིག །གསེར་གྱི་མདའ་དོང་ནང་བཅུད་ན། །རིན་ཆེན་གཡུ་ཡི་མདའ་གཅིག་འདི། །མ་འཕངས་དགྲ་ཤ་



175མགུར་གླུའི་སྐབས།
ལེན་མི་ཐུབ། །འཕངས་ན་གསེར་གྱི་དོང་རལ་སྟོངས། །རེ་བར་བཏུད་ན་བདེ་བར་གཏང་། །རེ་འགལ་མྱུར་
དུ་བརླག་པར་བྱེད།། །།
ཅེས་མགུར་ཚིག་མང་ཆེ་བའི་གོ་དོན་མ་ནོར་བ་ཡིན་ཁུལ་ཡང་། ཚིགས་བཅད་མཐའ་མ་གཉིས་ལྟ་བུའི་གྲས་བརྡ་རྙིང་གི་གོ་
དོན་ཇི་བཞིན་ལོན་དཀའ་བ་ཉུ ང་ཤས་རེ་ཞིག་འོལ་ཚོད་ཀྱིས་ཚིག་གྲ་སྒྲིག་ཐུ བ་ཙམ་བྱས་པའང་ཡོད་པས་མཁས་པ་རྣམས་ཀྱིས་དག་
བཅོས་ཡོ་སྲོང་མཛད་རྒྱུའི་རེ་བ་ཞུ་ཞིང་། མགུར་རྩོམ་དེའི་ཐོག་ནས་སྐབས་དེའི་བོད་ནང་ཁུལ་དུ་བྱུང་བའི་རྗེ་བློན་གཙོ་བོའི་བར་གྱི་
འགལ་ཟླ་དེ་རགས་ཙམ་ཤེས་རྟོགས་ཐུབ་པ་དང་། དུས་མཚུངས་འདུས་སྲོང་གི་མཚོན་པའི་དེ་དུས་ཀྱི་གོང་རིམ་མི་སྣའི་འདུ་ཤེས་འཛིན་
སྟངས་ཐད་ད་དུང་བོན་གྱི་ལུགས་གཙོ་བོར་འཛིན་པ་ལས། སངས་རྒྱས་ཆོས་ལུགས་ཀྱི་ལྟ་བའི་ཤུགས་རྐྱེན་མེད་པ་མཐོང་བས་སྤྱི་ལོའི་
དུས་རབས་བདུན་པའི་མཇུག་དང་བརྒྱད་པའི་སྟོད་ཆ་བར་བོད་མི་རིགས་ཀྱི་ཡིད་ཁམས་ལ་ཞིབ་འཇུག་བྱ་རྒྱུར་གལ་ཆེའི་དཔྱད་གཞི་མཁོ་
འདོན་བྱུང་བ་དང་། ལྷག་པར་བོད་གནའ་རབས་པའི་རྩོམ་རིག་གི་སྒྱུ་རྩལ་ངོ་མ་དེ་འདི་ལྟ་བུ་ཞིག་ཡོད་སྙམ་པ་ཤེས་ཐུབ་པ་མ་ཟད། བོད་
རིགས་ས་ཁུལ་ཡོངས་སུ་ཁྱབ་ཅིང་འཛམ་གླིང་ན་གྲགས་པའི་<<གེ་སར་རྒྱལ་པོའི་སྒྲུང་>>གི་རྩོམ་སྲོལ་དེའི་ཕྱི་མོ་གང་ལས་བྱུང་བ་
ཡང་ཝལ་གྱིས་དྲན་ཐུབ་པ་སོགས་མི་རིགས་ཀྱི་རིག་གནས་སྒྱུ་རྩལ་ལོ་རྒྱུས་ལ་དཔྱད་ཞིབ་བྱ་རྒྱུར་ཡང་ཡིད་རྟོན་རུང་བའི་རྒྱུ་ཆ་རིན་ཐང་
གཞལ་དུ་མེད་པ་ཞིག་ཡིན་སྙམ་མོ།། (འདུས་སྲོང་གི་མགུར་གོ་བདེར་བྱས་པ་འདིའི་མཇུག་བྱང་དང་བཅས་པ། བོད་ཀྱི་ལོ་རྒྱུས་རགས་
རིམ་གཡུའི་ཕྲེང་བའི་ནང་བྱུང་བ་ཇི་བཞིན་འདིར་བཀོད།)



176ཞལ་གདམས་དང་མགུར་གླུ་གཅེས་བཏུས།
༣
བེ་རོ་ཙ་ནས་དཀའ་བཅུ་དྲུག་སྤྱད་པའི་མགུར།
བེ་རོ་ཙ་ན། (དུས་རབས་བརྒྱད་པ་ནས་དགུ་པ།）
༄༅། །ཐུགས་རྗེ་ལྡན་པའི་ཁྲི་སྲོང་ལྡེའུ་བཙན་གྱིསཿ དམ་ཆོས་ཚོལ་བའི་བདག་པོར་བདག་བསྐོས་ནས
གྱོན་པར་དཀའ་བའི་གསེར་གྱི་པ་ཏྲ་གྱོན༔ བགྲོད་པར་དཀའ་བའི་རྒྱ་གར་ཡུལ་དུ་བགྲོདཿ འཛེགས་པར་
དཀའ་བའི་མཐའ་ལམ་གཟར་མོ་འཛེགསཿ གཤག་པར་དཀའ་བའི་ཁ་བ་བུ་ཡུག་གཤགསཿ བསོས་པར་
དཀའ་བའི་མཐའ་ནད་མིག་སེར་བསོསཿ བཟའ་བར་དཀའ་བའི་མཐའ་ཟས་མང་པོ་ཟོསཿ མཐོང་བར་
དཀའ་བའི་མཁས་པའི་ཞལ་རྣམས་མཐོང་༔ ཤེས་པར་དཀའ་བའི་སྡེ་སྣོད་མང་པོ་ཤེསཿ ཐོས་པར་དཀའ་
བའི་བྱང་སེམས་རྣམ་ལྔ་ཐོས གནང་བར་དཀའ་བའི་ཐུགས་ཀྱི་མན་ངག་གནང་༔ རྟོགས་པར་དཀའ་བའི་
རང་བྱུང་ཡེ་ཤེས་རྟོགས ཕྲད་པར་དཀའ་བའི་དྲག་སྔགས་ཀུན་དང་ཕྲདཿ འགྲུབ་པར་དཀའ་བའི་འཕགས་
པ་འཇམ་དཔལ་འགྲུབ༔ ཐོབ་པར་དཀའ་བའི་རྐང་མགྱོགས་དངོས་གྲུབ་ཐོབ༔ གྱོན་པར་དཀའ་བའི་ཟོམ་
ལྷམ་ཕྱིར་ལོག་གྱོན༔ ཐར་བར་དཀའ་བའི་གཅན་འཕྲང་གསོད་ལས་ཐརཿ དོ་ཤི་དོ་ཆད་ཡང་ནས་ཡང་དུ་
བྱས རྟོལ་བར་དཀའ་བའི་བོད་ཡུལ་དབུས་སུ་བརྟོལཿ འདི་ལ་སུ་མོས་ཐུགས་རྗེ་ཤར་བར་སྨོན༔
དེ་སྐད་གསུངས་པས་མངའ་བདག་རྒྱལ་པོ་ཡིསཿ བློན་འབངས་རྣམས་ཀྱི་དེ་ལྟར་མ་ཡིན་ཏེ འུ་
ཅག་སྔོན་ཡང་དེ་འདྲས་འཁོར་བར་འཁྱམསཿ བསད་པས་མི་འོང་མཐའ་ལ་སྤྱུགས་ཀྱི་ཟེརཿ སློབ་དཔོན་
ཆིབས་པ་བཟང་པོ་ཞིག་ལ་བསྐྱོན གསེར་དངུལ་ཇས་བཀང་ཆིབས་གོང་གཤེགས་སྐྱེམས་དྲངསཿ སློབ་
དཔོན་གང་ལ་འབྱོན་པར་དགྱེས་ཞུས་པས༔ སློབ་དཔོན་ཞལ་ནས་རྒྱལ་མོ་ཚ་བ་རོང་༔ ཚེ་རབས་སྔ་མའི་
ལས་འཕྲོ་ཞིག་ཡོད་པསཿ རྒྱལ་མོ་ཚ་བ་རོང་དུ་འགྲོ་བར་ རྗེ་ཡིས་ག་པུར་ལ་སོགས་བསིལ་སྨན་བཀུར
རྒྱལ་བློན་འཁོར་བཅས་ཀུན་གྱིས་སྐྱེལ་དུ་ཕྱིན༔ དབུ་རུ་ཀྱི་ཚང་ལ་ཀ་བརྒལ་བའི་དུསཿ སློབ་དཔོན་འགྱོད་
མཆིས་བདུན་གྱི་མགུར་འདི་གསུངས༔
ཟ་ཧོར་ཡུལ་ནས་བྱོན་པའི་མཁན་པོ་ཞི་བ་འཚོ༔ ཨུ་རྒྱན་ཡུལ་ནས་བྱོན་པའི་པདྨ་འབྱུང་གནས་
དཔལཿ རྒྱ་གར་མཁས་པ་པཎ་ཆེན་ཉི་ཤུ་རྩ་ལྔ་ལཿ འདི་ན་མཆིས་པའི་བེ་རོ་ཙ་ནས་ཕྱག་འཚལ་ལོ༔ ལོ་
བརྒྱད་ལོན་ནས་ལོ་ཙཱ་བསླབས་པའི་མཐའ་འདི ར་མཆིས བཅོ་ལྔ་མན་ཆད་སྐད་སྣ་སྟོང་དང་དྲུ ག་བརྒྱ་
སྦྱངསཿ རྒྱ་གར་གསང་མཛོད་བརྟོལ་ནས་དམ་ཆོས་བོད་དུ་བསྒྱུརཿ བོད་ཀྱི་མུན་སེལ་ཁྲི་གདུགས་ཉི་མ་འདྲ་



177
༔མགུར་གླུའི་སྐབས།
བ་སྤྲུགསཿ གོ་རྟོགས་བློའི་བདེ་འབྱེད་ཚེ་འགྱོད་པའི་དུས་ཤིག་མཆིས བཅོ་ལྔ་ལོན་ནས་ལྔ་བཅུ་རྩ་བདུན་མ་
ལོན་པརཿ འགྲོ་བ་མི་འདོར་ཕྱིར་དུ་རྒྱ་གར་ཡུལ་ཀུན་འགྲིམསཿ བོད་ཀྱི་རྒྱལ་ཁམས་ཐམས་ཅད་དཀར་
པོར་ཡོངས་བསྒྱུར་ཏེ༔ ཕུང་པོ་ཡོན་ཏན་བརྒྱན་པ་བོད་ཀྱི་བརྗེ་སྤྲུགསཿ བོད་སྤྲུག་རྒྱ་གར་འཁོར་ཚེ་འགྱོད་
པའི་དུས་ཤིག་མཆི༔ བོད་སྐད་མ་བྱང་ལོ་ཙཱ་ཤེས་པ་ག་ལ་སྲིད༔ རི་མཐོ་ས་གཙང་ཁ་བ་ཅན་གྱི་རྒྱལ་ཁམས་
འདིརཿ མི་རྗེ་ལྷས་མཛད་འདོད་ཡོན་ཕུན་སུམ་ཚོགས་གྱུར་ཀྱང་༔ རིན་ཆེན་གསེར་གླིང་གསེར་གྱི་ངང་ཁྱུ་
ཚོགས་པ་དངོས་མཆིས་སྤྲུལ་སྐུ་ལྟ་བུའི་བྱང་ཆུབ་སེམས་དཔའ་འདི༔ ངང་མོ་གཅིག་པུར་རྒྱལ་མོ་ཚ་བའི་
རོང་དུ་སྤྲུགསཿ མདོ་སྔགས་འཆད་ཉན་བྱེད་ཚེ་འགྱོད་པའི་དུས་ཤིག་མཆི༔ ཐུན་མོང་དངོས་གྲུབ་གྲུབ་པའི་
ཡ་མཚན་མང་པོ་འབྱུང་༔ རྗེ་འབངས་ཐམས་ཅད་སྙན་གསང་སྤྱན་གསལ་ཐུགས་དྭངས་ཀྱང༔ རྒྱ་གར་ཆོས་
སྐད་སཾ་སྐྲྀ་ཏ་ཡི་སྐད་མི་གོ ཆོས་གཞི་གཙུག་ལག་ཁང་ནི་རྒྱ་ཆེར་བཞེངས་གྱུར་ཀྱང་༔ སྦྱངས་པ་ཅན་གྱི་བེ་རོ་
ཙ་ན་མཐའ་ལ་སྤྱུགསཿ ཆེ་བའི་ཡོན་ཏན་དྲན་ཚེ་འགྱོད་པའི་དུས་ཤིག་མཆི༔ ལས་དཀར་སྤྱད་ཀྱང་ནག་
པོར་འགྲོ་བའི་རྗེ་འབངས་རྣམསཿ དམ་ཆོས་སྤྱོད་ཀྱང་རློམ་པས་མ་ཁྱེར་བེ་རོ་ཙ་ན་ཙམ༔ སངས་རྒྱས་
འཕགས་པའི་ཐུགས་རྗེ་ཕུན་སུམ་ཚོགས་གྱུར་ཀྱང༔ རང་རྒྱུད་མི་དགེས་རྒྱགས་པའི་བདུད་རིགས་རྒྱས་གྱུར་
པསཿ ཡིད་ལ་ཅི་བསམ་འགྲུབ་བམ་རྗེ་འབངས་ཐུགས་ལ་ཞོག དག་པའི་མཁན་སློབ་འབྱོན་ཚེ་འགྱོད་པའི་
དུས་ཤིག་མཆི༔ བོད་དུ་དམ་ཆོས་ཉི་མ་ལན་ཅིག་ཤར་བ་འདི༔ ཕྱི་བློན་ནང་བློན་བཙུན་མོར་བཅས་པས་
བསྣུབ་པར་བྱེད༔ མ་མྱོང་དགུ་མྱོང་ཤི་བ་མ་མྱོང་ཙམ་གྱི་མི༔ ཆགས་མེད་གཅིག་པུར་འགྲོ་བའི་བེ་རོ་ཙ་ན་
ང་༔ སྣང་ཚད་ཆོས་སྐུར་རྟོགས་པས་རྫོགས་ཆེན་དོན་དང་ལྡན༔ སྡོམ་གསུམ་རྒྱུ་འབྲས་ཤེས་པས་མདོ་
སྔགས་དོན་དང་ལྡན༔ དགོས་འདོད་ཀུན་འབྱུང་རིན་ཆེན་ཕུང་པོ་འདྲ་བ་སྤྲུགསཿ སྐུ་ཕྱིར་མ་འཁོར་ཙ་ན་
འགྱོད་པའི་དུས་ཤིག་མཆི༔ ཞེས་གསུངས་རྒྱལ་མོ་ཚ་རོང་གདུལ་བྱར་གཟིགསཿ ཨུ་རྒྱན་གུ་རུ་པདྨ་འབྱུང་གནས་
ཀྱི་སྐྱེ་རབས་རྣམ་པར་ཐར་པ་རྒྱས་པར་བཀོད་པ་ལས། བེ་རོ་ཙ་ནས་མགུར་གསུངས་པའི་ལེའུ་ལས་བཏུས་ཏེ་བཀོད་པའོ།། །།



178ཞལ་གདམས་དང་མགུར་གླུ་གཅེས་བཏུས།
ཀྱེ་མ་ཉོན་དང་དད་ལྡན་བོད་འབངས་རྣམས་ཞེས་པའི་མགུར།
མཁའ་འགྲོ་ཡེ་ཤེས་མཚོ་རྒྱལ་། (དུས་རབས་བརྒྱད་པའམ་དགུ་པ་）
སྲ༄༅། །ཀྱེ་མ་ཉོན་དང་དད་ལྡན་བོད་འབངས་རྣམས༔ བདག་ཉིད་ཆེན་མོ་ཡེ་ཤེས་མཚོ་རྒྱལ་ང་༔ ཟག་
བཅས་གཟུགས་ཕུང་ཟག་མེད་དབྱིངས་སུ་སྡུད༔ ཆོས་དབྱིངས་པདྨ་འོད་དུ་སངས་རྒྱས་པས༔ ཁྱེད་རྣམས་
མྱ་ངན་མ་བྱེད་བདེ་བར་སོམས༔ སྡུག་བསྔལ་མཐའ་མེད་བོད་ཀྱི་སེམས་ཅན་རྣམས༔ ལས་ངན་སྣ་ཚོགས་
བྱ་བ་མང་སྐྱོན་གྱིས༔ རང་སྡུག་རང་གིས་བསྒྲུབས་པ་མཐོང་ལགས་ན༔ སྡུག་བསྔལ་སྐྱབས་གནས་དཀོན་
མཆོག་གསུམ་པོ་ཡིན༔ རེ་ལྟོས་གཅིག་ཏུ་དྲིལ་ལ་གསོལ་བ་ཐོབ༔
བདག་ཉིད་ཆེན་མོ་ཡེ་ཤེས་མཚོ་རྒྱལ་ང་༔ འབྱུང་བའི་སྙིགས་མ་དག་ནས་མཁའ་ལ་གཤེགས༔
རྫུ་འཕྲུལ་སྤྲུལ་པས་འགྲོ་དོན་བྱེད་པ་ལ༔ ཁྱེད་རྣམས་མྱ་ངན་མ་བྱེད་སྤྲོ་བར་སོམས༔ མ་དག་རྣམ་སྨིན་
ལྗིད་པའི་ཕུང་པོ་འདི༔ ཉོན་མོངས་ཚོགས་རྟེན་ལས་ངན་རྒྱུར་མཐོང་ན༔ རྣམ་སྨིན་ཟད་ཐབས་དམ་པའི་ཆོས་
ཡིན་པས༔ དགེ་བཅུ་མན་ངག་བརྩོན་འགྲུས་ཉམས་ལེན་འབུང་༔ བདག་ཉིད་ཆེན་མོ་ཡེ་ཤེས་མཚོ་རྒྱལ་ང་༔
རྣམ་སྨིན་འབྲས་བུ་དཀར་པོའི་དབྱིངས་སུ་གཤེགས༔ བྱ་བ་བསྟན་དོན་ཟག་མེད་རྗེས་སུ་བཞག༔ ཁྱེད་
རྣམས་མྱ་ངན་མ་བྱེད་བདེ་བར་སོམས༔བར་སོམས༔ རྣམ་པ་མང་པོའི་བྱ་བ་ལས་ངན་གྱིས༔ རྣམ་སྨིན་དམྱལ་བའི་རྒྱུ་རུ་
མཐོང་གྱུར་ན༔ ངན་སོང་སྦྱངས་ཐབས་ལུས་ངག་དགེ་ལ་སྦྱོར༔ སྒོ་གསུམ་ཅིག་དྲིལ་དགེ་བའི་ཆོས་ལ་འབུང་༔
བདག་ཉིད་ཆེན་མོ་ཡེ་ཤེས་མཚོ་རྒྱལ་ང་༔ རྡུལ་ཕྲན་བདེ་བ་ཆེན་པོའི་ཞིང་དུ་གཤེགས༔ གང་འབྲེལ་ཕྱིར་
མི་ལྡོག་པའི་ཐབས་བསྟན་པས༔ ཁྱེད་རྣམས་མྱ་ངན་མ་བྱེད་སྐྱིད་གླུ་ལོངས༔ འཁོར་བ་སྡུག་བསྔལ་རྒྱ་མཚོ་
མཐའ་མེད་འདི༔ འཇིགས་མཐོང་སྡུག་བསྔལ་རང་མཚངས་རིག་གྱུར་ན༔ འཁོར་བ་བསྒྲལ་ཐབས་བླ་མ་
དམ་པ་ཡིན༔ མཚན་ལྡན་མ་ནོར་ཚོལ་ལ་གང་གསུང་སྒྲུབས༔ བདག་ཉིད་ཆེན་མོ་ཡེ་ཤེས་མཚོ་རྒྱལ་ང་༔
མཁའ་དབྱིངས་པདྨ་འོད་ཀྱི་ཞིང་དུ་གཤེགས༔ རྣམ་དག་པདྨའི་སྦུབས་སུ་འཁྲུངས་པ་ལ༔ ཁྱེད་རྣམས་མྱ་ངན་
མ་བྱེད་དད་པ་བགྱིསཿ མཐའ་འཁོབ་བོད་ཡུལ་སྡུག་བསྔལ་འཁྲུག་རྩོད་ཞིང་༔ ལྕོང་རོང་གནས་ལ་ཞེན་པ་
ལོག་གྱུར་ན༔ དགོས་མེད་བྱ་བ་ཐོང་ལ་དབེན་པ་བརྟེན༔ རྩ་རླུང་ཐིག་ལེ་ཕྱག་རྫོགས་ཉམས་སུ་ལོངས༔
བདག་ཉིད་ཆེན་མོ་ཡེ་ཤེས་མཚོ་རྒྱལ་མ༔ མོས་པས་གྲུབ་ནས་ཐུགས་རྗེས་རྗེས་སུ་བཟུང་༔ བླ་མ་པད་
འབྱུང་དྲུང་དུ་གཤེགས་པ་ལ༔ཤེགས་པ་ལ༔ ཁྱེད་རྣམས་མྱ་ངན་མ་བྱེད་གསོལ་བ་ཐོབ༔ མགོན་མེད་ཆུ་བུར་ལྟ་བུའི་ལས་ལུས་



179
ལམགུར་གླུའི་སྐབས།
དེ༔ ནམ་འཆི་ཆ་མེད་མི་རྟག་མཐོང་གྱུར་ན༔ རྟག་འཛིན་བོར་ལ་ཚེ་དང་སྒྲུབས་པ་སྙོམས༔ ཨ་ཏི་ཟད་སར་
སྐྱོལ་བའི་ཉམས་ལེན་མཛོད༔
ཀྱེ་ཧོ་ཉོན་དང་སྨྲེ་སྔགས་མ་འདོན་ཅིག༔ ང་ཡི་ཐུགས་རྗེ་ནམ་ཡང་འཕོ་འགྱུར་མེད༔ ཚུལ་འདི་
རྟག་འཛིན་ཅན་གྱིས་མཐོང་ཚུལ་ཙམ༔ ཁོ་མོ་མ་ཤི་མ་བོར་གར་མ་སོང་༔ གསོལ་བ་ཐོབ་དང་ཞལ་དངོས་
མི་སྟོན་རེ༔ རྩེ་གཅིག་མོས་ལ་གང་འདོད་དངོས་གྲུབ་སྦྱིན༔ འདི་ནས་ཕྱི་རབ་མཐར་ཐུགས་བར་དུའོ༔ བོད་
ཡུལ་ཐུགས་རྗེ་ཆེན་པོའི་ཞིང་ཁམས་ལ༔ གུ་རུ་པདྨའི་གདུལ་བྱར་གྱུར་ནས་སྨིན༔ འཕགས་པ་འཇམ་དཔལ་
བསྟན་པའི་བདག་མཛད་ནས༔ གསང་བདག་ཕྱག་རྡོར་མཐུ་སྟོབས་གཟི་བྱིན་གྱིསཿ ནམ་ཡང་བསྟན་པ་རྒྱ་
མཚོ་གཡོ་མེད་ཅིང་༔ མུ་སྟེགས་ཕྱི་ལོག་ཀུན་གྱིས་འཚེ་བ་བྲལ༔ བདུད་དང་བདུད་ཀྱི་སྟོབས་ཀུན་རབ་ཞི་
ནས༔ མདོ་སྡེའི་ཆོས་འཁོར་བསྟན་པ་འཛིན་བྱེད་ཅིང་༔ གསང་སྔགས་གྲུབ་པས་ནུས་པ་ཐོབ་གྱུར་ནས༔
རྒྱལ་ཁམས་ཀུན་ཏུ་བསྒྲུབ་པའི་སྡེའི་ཁྱབ་ཤོག༔ བོད་ཡུལ་དབུས་སུ་གནས་པའི་གང་ཟག་རྣམས
ཕྱིའི་བདེ་སྡུག་དཔང་པོར་དཀོན་མཆོག་ཞོག༔ དགེ་བཅུ་བརྩོན་ནས་མི་དགེ་བཅུ་པོ་དོར༔ ཕྱི་ནང་བྱ་བ་
འཕགས་པའི་བཀའ་ལ་དྲིས༔ ལེགས་ཉེས་བྱ་བཞག་པདྨས་གང་གསུང་སྒྲུབསཿ མི་ཆོས་སྡེ་ཆོས་ཆོས་རྒྱལ་
སྲོལ་དང་བསྟུན༔ བོད་ཁམས་རུ་བཞི་རྒྱལ་ཁྲིམས་ཆོས་ཀྱིས་འཚོལ མཐའ་བཞིའི་དགྲ་ལ་མཐུ་དང་ནུས་༔
པས་ཐུལ༔ ལྷ་དང་དཀོན་མཆོག་ཐུགས་རྗེས་ངེས་པར་བཟློག ཆོས་བྱེད་གྲྭ་སྡེ་གཞུང་ལུགས་ཚུལ་མཐུན་
སྒྲུབས༔ སྐྱེ་བོ་ཕོ་མོ་དག་སྣང་ཆོས་ལ་སྦྱངས༔ མོས་གུས་ཚད་མེད་གོང་མ་ཡོངས་ལ་གྱིསཿ སྦྱིན་གཏོང་གང་
ཡོད་འོག་མ་འགྲོ་ལ་འགྱེད༔ ཀུན་གྱིས་རང་དོན་ཡི་གེ་དྲུག་མ་སྒྲོངས༔ གསོལ་འདེབས་བློ་གཏད་པད་
འབྱུང་རྗེ་ལ་བགྱིསཿ འདིར་འདུས་གདུང་བས་མོས་གུས་དབང་བཞི་ལོངས༔ གསོལ་འདེབས་འུར་ཏིར་མཚོ་
རྒྱལ་མཚན་ནས་བོས༔ དབང་བཞི་ཞུས་ལ་སེམས་དང་དབྱེར་མེད་སྲེས༔ ཅི་ཡང་མ་སེམས་མཉམ་བཞག་ས
ཐུན་དུ་ཆོས༔
སྤྱིར་ཡང་མ་འོངས་བོད་ཡུལ་སེམས་ཅན་རྣམས༔ བླ་མའི་སྐལ་བ་པདྨ་འབྱུང་གནས་ཡིན༔ གང་
ཟག་ཡོངས་ཀྱིས་བླ་མ་བསྒྲུབ་ལ་བརྩོན༔ རང་རང་བླ་མ་པདྨའི་རྣམ་པར་སྒྱུར༔ བྱིན་བརླབས་ཐུགས་རྗེ་
ལྷག་ཏུ་ཆེ་བ་འབྱུང་༔ ཐུགས་བསྒྲུབ་རྒྱས་བསྡུས་ཡོངས་ཀྱི་ལྷར་སྒྲུབས་ན༔ ཚེ་གཅིག་སངས་རྒྱས་མ་འགྲུབ་
ཁོ་མོས་གན༔ སྙིང་པོའི་ཡང་སྙིང་གུ་རུ་སིདྡྷི་སྒྲོངས༔ ཡར་མར་ཚེས་བཅུ་བརྒྱད་དང་བཅོ་ལྔའི་དུས༔ ཚོགས་
ཀྱི་འཁོར་ལོ་སྐོར་ལ་མཆོད་པ་ཕུལ༔ ཚོགས་འཁོར་གཅིག་གིས་ངན་སོང་སྐྱེ་སྒོ་ཆོད༔ ཕྱིར་མི་ལྡོག་པའི་ས་
རུ་མི་སྐྱོལ་རི༔ ངེས་པའི་གཏན་ཚིག་ཡིན་ནོ་གོ་བ་ལོངས༔ བླ་མའི་སྙིང་པོ་གུ་རུ་སིདྡྷི་འདི༔ དུས་གསུམ་སངས་
རྒྱས་ཀུན་གྱི་སྤྱི་སྲོག་ཧཱུྃ༔ ཡི་དམ་རྒྱལ་བ་ཀུན་གྱི་དངོས་གྲུབ་དྷི༔ མཁའ་འགྲོ་དམ་ཅན་ཡོངས་ཀྱི་ཕྲིན་ལས་



180ཞལ་གདམས་དང་མགུར་གླུ་གཅེས་བཏུས།
སིད༔ མ་གྱུར་འགྲོ་བའི་འཁྲུལ་གཅོད་ཡི་གེ་མ༔ དུས་གསུམ་སངས་རྒྱས་ཞིང་མཆོག་ཡི་གེ་པད༔ ལས་རླུང་
སྒོ་མོ་གཅོད་པའི་ཡི་གེ་རུ༔ ཡེ་ཤེས་ཐུགས་རྗེའི་དབང་བསྐུར་ཡི་གེ་གུ༔ མི་ཤིག་སྟོང་ཉིད་ཕྱག་ཆེན་ཡི་གེ་
ཛརཿ མཚན་མ་དབྱིངས་ཡེས་ཕྱག་མཚན་ཡི་གེ་བ༔ སྤྲུལ་པས་འགྲོ་འདུལ་གཟུགས་སུ་ཡི་གེ་ཧཱུྃ༔ དམ་ཆོས་
ལོངས་སྤྱོད་རྫོགས་འདུས་ཡི་གེ་ཨཱ༔ ཀུན་བཟང་ཀ་དག་ཆོས་སྐུ་ཡི་གེ་ཨོཾ༔ པདྨ་འབྱུང་གནས་ཡང་སྙིང་འབྲུ་
བཅུ་གཉིསཿ ལུགས་བཟློག་ལྕེ་ཡི་དབང་པོས་ཀློག་གྱུར་ན༔ འབུམ་ཕྲག་གཅིག་གིས་སྒོ་གསུམ་སྡིག་པ་དག
གཉིས་ཀྱིས་དེ་བཞིན་དུས་གསུམ་ལས་ངན་ཟད༔ གསུམ་གྱིས་ཕྱིར་མི་ལྡོག་པའི་ས་ལ་འཁོད༔ བདུན་
འབུམ་ཚེ་འདིར་པདྨ་འབྱུང་གནས་མཇལ༔ འབུམ་ཕྲག་བཅུ་ཡིས་ལས་བཞིའི་ཕྲིན་ལས་འགྲུབ༔ འབུམ་
ཕྲག་དྲུག་ཅུའི་འཁོར་བ་དོང་ནས་སྤྲུག འབུམ་ཕྲག་བརྒྱ་ཡིས་སྣང་མཐའ་ཉིད་དང་མཉམ༔ ཅི་འདོད་
དངོས་གྲུབ་ཐོབ་པར་གདོན་མི་ དེ་བཞིན་གྲངས་འདས་ཕན་ཡོན་འདྲེས་ཀྱིས་ཤེསཿ ལུགས་འབྱུང་མྱ་ངན་
འདས་ཐབས་བཟློག་ཚུལ་ནི༔ ཨོ་ཉིད་སྐུ་ལྔ་བདེ་གཤེགས་ཀུན་འདུས་ཡིན༔ ཨཱ་ནི་གསུང་ལྔ་སྙིང་པོ་ཀུན་
འདུས་ཡིན༔ ཧཱུྃ་ཉིད་ཐུགས་ལྔ་ངོ་བོ་ཉིད་སྐུ་སྟེ༔ བཱ་ནི་མི་འཇིགས་ཕྱག་རྒྱས་མཚན་པའོ༔ ཛར་ནི་རྡོ་རྗེའི་
ཐུགས་རྗེའི་ཕྲིན་ལས་ཡིན༔ གུ་ནི་དུས་གསུམ་བླ་མ་ཧེ་རུ་ཀཿ རུ་ནི་སྨིན་གྲོལ་བཅུད་ཀྱི་ཐིག་པ་སྟེ༔ པད་ནི་
བདེ་བའི་ཞིང་ཁམས་དབྱེ་བའོ༔ མ་ནི་བདེ་བའི་ལྷུམ་ཞུགས་གཡོ་མེད་པ༔ སིད་ནི་ཐུགས་རྗེའི་རྩལ་སྤྲུག་
ཆེན་པོ་སྟེ༔ དྷི་ནི་ཅི་འདོད་སྦྱིན་པའི་དངོས་གྲུབ་བོ༔ ཧཱུྃ་ནི་གཞི་ཐོག་གཏན་སྲིད་ཟིན་གྱུར་པས༔ ཡིད་བཞིན་
ནོར་བུ་ལྟ་བུའི་གཟུངས་ཡིན་ནོ༔ ཡང་ན་རྟེན་འབྲེལ་བཅུ་གཉིས་དག་བྱེད་ནསཿ ཕ་རོལ་ཕྱིན་བཅུའི་བདག་
ཉིད་ཡུམ་ཆེན་ལེགསཿ དེ་བཞིན་གང་ལྟར་བསམ་པ་དེས་འགྲུབ་ན༔ འདི་རུ་ཡོད་དང་མ་འོངས་འགྲོ་བ་
རྣམས༔ སྙིང་པོ་འདི་ལ་ནན་ཏན་བསྒྲུབ་པར་བགྱིས༔ ད་ནི་རེ་ཞིག་གཉིས་བློ་མ་ཞིག་བར༔ ང་དང་འབྲལ་
འབྲལ་འདྲ་བས་བདེ་བར་བྱོས༔ གཉིས་བློ་ཞིག་ནས་ང་དང་གཉིས་མེད་གྱུར༔ བཀྲ་ཤིས་བདེ་ལེགས་ནམ་
མཁའི་མཐའ་ཁྱབ་ཤོག ཅེས་གསུངས་ནས་འོད་རྩེ་རེ་རེ༔ ཁྲ་མེར་མེར་བྱིན་ཐིབ་ཐིབ་བྱས་ནས་ལྷོ་ནུབ་རྔ་ཡབ་ཀྱི་ཕྱོགས་སུ་སྒ་ར་
ར་བྱོན་ནས་མི་སྣང་བར་གྱུར་ཏོ



181མགུར་གླུའི་སྐབས།
༥
མཁའ་འགྲོ་མས་ལུང་བསྟན་རྡོ་རྗེའི་གླུ།
བཀའ་གདམས་གླེགས་བམ་ལས་བཏུས་པའི་རྡོ་རྗེའི་གླུ།
༄༅། །ཤར་རྡོ་རྗེ་གདན་གྱི་བྱང་ཕྱོགས་ན། །གནས་པུ་རྒྱལ་བོད་ཅེས་བྱ་བ་ཡོད། །རི་མཐོན་པོ་གནམ་གྱི་
ཀ་བ་ཡོད། །མཚོ་དམའ་མོ་གཡུ་ཡི་མཎྜལ་ཡོད། །གངས་དཀར་པོ་ཤེལ་གྱི་མཆོད་རྟེན་ཡོད། །སྤང་སེར་པོ་
གསེར་གྱི་ལྷུན་པོ་ཡོད། །དྲི་ཞིམ་པོ་སྨན་གྱི་བདུག་སྤོས་ཡོད། །ཚོན་བཀྲ་བ་གསེར་གྱི་མེ་ཏོག་ཡོད། །དབྱར་
བཀྲ་བ་གཡུ་ཡི་མེ་ཏོག་ཡོད།།
ཀྱེ་གངས་རིའི་མགོན་པོ་སྤྱན་རས་གཟིགས། །གནས་དེ་ན་ཁྱོད་ཀྱི་ཞིང་ཁམས་ཡོད། །ཞིང་དེ་ན་
ཁྱོད་ཀྱི་གདུལ་བྱ་ཡོད། །ཀྱེ་གངས་རིའི་མགོན་པོ་སྤྱན་རས་གཟིགས། །རི་པདྨ་སྟོང་ལྡན་དབྱིབས་ལེགས་
པ། །དུས་དགུན་གསུམ་དཀར་པོ་ཤེལ་གྱི་མདོག །དུས་དབྱར་གསུམ་སྔོན་པོ་གཡུ་ཡི་མདོག །དུས་སྟོན་
གསུམ་སེར་པོ་གསེར་གྱི་མདོག །དུས་དཔྱིད་གསུམ་ཁྲ་བོ་གཟི་ཡི་མདོག །མདོག་ཕུན་སུམ་ཚོགས་པའི་རི་
བོ་ལ། །ལྟས་ཁྱད་པར་འཕགས་པའི་མཚན་མ་ཡོད། །དུང་དཀར་པོ་གཡས་སུ་འཁྱིལ་བ་ལ། །དར་དམར་
པོ་རྭ་རྒའི་ཅོད་པན་ཡོད། །མི་ཁྱོད་ཀྱི་སྙན་པ་ཕྱོགས་བཅུར་འཕེལ། །དཔལ་བེའུས་རི་བསྐོར་བརྒྱན་པ་ལ།།
ནགས་བཀྲ་ཤིས་ཡལ་འདབ་རྒྱས་པ་ཡོད། །མི་ཁྱོད་ཀྱི་བུ་སློབ་ཕྱོགས་བཅུར་འཕེལ། །རི་བོགས་ཆད་གཡུ་
ཡི་བུམ་པ་ལ། །ཆུ་ཡན་ལག་བརྒྱད་ལྡན་ཆུ་མིག་འབབ། །མི་ཁྱོད་ཀྱི་ཐུགས་རྗེས་བསིལ་བར་བྱེད། །གནམ་
སྔོན་མོ་གཡུ་བྱའི་གདུགས་སུ་ཕུབ། །ལས་ཉོན་མོངས་ཚད་པ་ཞི་བར་བྱེད། །མི་ཁྱོད་ཀྱི་དགེ་བཤེས་འཕེལ་
བའི་རྟགས། །རི་ཟུར་གསུམ་བྲག་གཞུང་གནམ་དུ་མཐོ། །ངེད་མཁའ་འགྲོའི་རྒྱལ་མཚན་བསྒྲེངས་པ་འདྲ།།
མི་ཁྱོད་ཀྱི་གནས་དེར་བསྟན་པ་སྤེལ། །ས་རྩེ་བརྒྱད་ལུང་པ་ཕྱོགས་སུ་གྱེས། །ཀྱེ་འཁོར་ལོ་རྩིབས་བརྒྱད་
ཕབ་པ་འདྲ། །མི་ཁྱོད་ཀྱི་མི་མཐུན་གཅོད་པའི་རྟགས། །ཐང་ཆེན་པོའི་གསེབ་ན་རི་ཆུང་ཉལ། །མཚོ་ཆེན་
པོའི་ནང་གི་ཉ་མོ་འདྲ། །མི་ཁྱོད་ཀྱི་སྤྱན་སྔ་འཕེལ་བའི་རྟགས། །ཀྱེ་གངས་རིའི་མགོན་པོ་སྤྱན་རས་
གཟིགས། །མི་ཁྱོད་ཀྱི་ཞིང་ཁམས་དེ་ན་ཡོད། །ཞིང་དེ་ན་ཁྱེད་ཀྱི་གདུལ་བྱ་ཡོད། །འབྲུ་སྣ་ཚོགས་སྨིན་པའི་
ཞིང་ས་ཅན། །འབྲུ་བང་མཛོད་རྒྱས་པའི་རྟགས་སུ་བཟང་། །ཤིང་སྣ་ཚོགས་སྐྱེས་པ་ནགས་ཀྱི་ཁྲོད། །གནས་
ཁང་བཟང་འཕེལ་བའི་རྟགས་སུ་བཟང་། །ཆུ་མི་ཆེ་རྒྱ་མཚོ་ཆེན་པོ་མེད། །ཆུ་མི་ཆུང་ཆུ་བོ་དཔག་མེད་
འབབ། །ཆུ་སྙོམས་པས་ཡུལ་མི་རྟག་ཏུ་བདེ།།



182c
བཞལ་གདམས་དང་མགུར་གླུ་གཅེས་བཏུས།
ཀྱེ་གངས་རིའི་མགོན་པོ་སྤྱན་རས་གཟིགས། །གནས་དེ་ན་ཁྱོད་ཀྱི་ཞིང་ཁམས་ཡོད། །ཞིང་དེ་ན་
ཁྱོད་ཀྱི་གདུལ་བྱ་ཡོད། །ཤར་ལྷུན་པོའི་རྩེ་ནས་ཉི་མ་འཆར། །ཕྱོགས་གཞན་གསུམ་མི་ནོར་ཤུགས་ལས་
ཤེས། །འཆར་མི་སྔ་སྔ་དུས་བསམ་གཏན་འཕེལ། །འཆར་མི་ཕྱི་ཉི་འོད་སྨིན་པ་ལ། །ལུས་བག་ཕེབས་བདེ་
བར་སྤྱོད་པར་བྱེད། །རྒས་མི་སྔ་ཕོ་རབ་མདུན་སྟངས་འཕེལ། །རྒས་མི་ཕྱི་མཛངས་མའི་ལས་རྣམས་འགྲུབ།།
ཀྱེ་གངས་རིའི་མགོན་པོ་སྤྱན་རས་གཟིགས། །ཡུལ་བཀྲ་ཤིས་འབྱུང་དེ་ཁྱེད་ཀྱི་ཞིང་། །ཞིང་དེ་ན་ཁྱེད་ཀྱི་
གདུལ་བྱ་ཡོད། །ལས་སྐལ་ལྡན་བསོད་ནམས་བསགས་པའི་མི། །ཆོས་དགེ་བཅུའི་འོད་ཟེར་སྤྲོ་བར་བྱེད།།
འོད་སྟོང་ལྡན་འཕྲོ་བ་ཉི་མའི་འོད། །སེམས་དག་པའི་དཔེ་རུ་རབ་ཏུ་བཟང་། །གླིང་དེ་ན་ཁྱོད་ཉིད་ཉི་མ་
ཤར། །གླིང་དེ་ན་བག་ཕེབས་ཁྱོད་ལ་བལྟ། །ཕ་འབྲོམ་སྟོན་སྐད་དུ་མཆོད་པར་བྱེད། །ང་དགེ་བཤེས་སྐད་
དུ་དམན་ཆ་འཛིན། །གྲོགས་སུ་དང་འགྲོགས་ཀྱང་ཆོས་སུ་འཆར། །རྒྱུད་མ་སྨིན་དག་ལ་ལས་འབྲས་སྟོན།།
ཁྱོད་རང་བཟོ་མི་བྱེད་སྡེ་སྣོད་འཛིན། །རྗེ་སངས་རྒྱས་བཀའ་ལ་དབང་མི་ཟ། །མི་ཁྱོད་ཀྱི་བསོད་ནམས་
བསམ་མི་ཁྱབ། །རྗེ་སྙན་པའི་གླུ་གར་དེ་གསན་ནམ། །ཞེས་ཟེར་རོ།། །།



183མགུར་གླུའི་སྐབས།
༦
འཆི་བས་མི་འཇིགས་སྐྱེ་བས་འཇིགས་ཞེས་པའི་མགུར།
མཁས་གྲུབ་ཁྱུང་པོ་རྣལ་འབྱོར། (༩༩༠༡༡ ༢༧)
༄༅། །ཁོ་བོ་ཁྱུང་པོ་རྣལ་འབྱོར་གྱིས། །འཁོར་བའི་སྡུག་བསྔལ་མ་བཟོད་པར། །འཇིགས་སྐྲག་ཆེན་པོ་
གཏིང་ནས་སྐྱེས། །འཁོར་བ་མཐའ་མེད་འདི་འདྲ་བ། །སྐྱེ་འཆིའི་སྡུག་བསྔལ་དཔག་ཏུ་མེད། །ངན་སོང་
སྡུག་བསྔལ་བསམ་མི་ཁྱབ། །འཆི་བས་མི་འཇིགས་སྐྱེ་བས་འཇིགས། །སྐྱེ་བ་ལས་ཀྱི་རྗེས་སུ་འབྲངས།།
རང་དབང་མེད་པར་འཁོར་བར་འཁྱམས། །བདག་དང་སེམས་ཅན་ཐམས་ཅད་ཀྱང༌། །ཅིས་ཀྱང་མི་ཕན་
འཆི་ངོ་ཤེས། །ནམ་ཡང་འཆི་བ་འདི་འདྲ་ལ། །ཆོས་ཕྱིར་སྲོག་ནི་བཏང་སྙམ་ནས། །ལུས་དང་སྲོག་ལ་མ་
ལྟས་ཏེ། །བལ་ཡུལ་ཙམ་ལ་མ་བལྟོས་པར། །སངས་རྒྱས་སྟོང་གི་འབྱུང་གནས་ས། །སྟོན་པ་མངོན་པར་
སངས་རྒྱས་པའི། །རྡོ་རྗེ་གདན་དུ་ཚངས་ཀྱིས་ཕྱིན། །རྒྱལ་བ་ཐུབ་པ་ཆེན་པོ་ཡིས། །སངས་རྒྱས་གཉིས་པར་
ལུང་བསྟན་པའི། །དཔལ་ལྡན་རྡོ་རྗེ་གདན་པ་དང་། །དངོས་སུ་ཞལ་མཇལ་དཀོན་པ་ཡི། །གུ་ལང་གསེར་
སྲང་ལྔ་བརྒྱ་ཕུལ། །སངས་རྒྱས་དངོས་དང་མཇལ་སྙམ་ནས། །བ་སྤུ་ལྡང་ཞིང་མཆི་མ་འཁྲུགས། །མོས་གུས་
ཆེན་པོ་གཏིང་ནས་སྐྱེ། །གུས་པས་ཐལ་སྦྱར་འདི་སྐད་ཞུས།།
བསྟན་པའི་རྩ་བ་དགེ་སློང་གི །མཁན་པོ་མཛད་ནས་འདུལ་བ་ཞུ། །བྱང་ཆུབ་ཆེན་པོར་སེམས་
བསྐྱེད་ནས། །ཐེག་པ་ཆེན་པོའི་ཆོས་རྣམས་ཞུ། །སྨིན་བྱེད་གསང་སྔགས་དབང་བསྐུར་ནས། །གྲོལ་བར་
བྱེད་པའི་བསྐྱེད་རྫོགས་ཞུ། །དེ་སྐད་བདག་གི་གསོལ་བཏབ་པས། །དཔལ་ལྡན་རྡོ་རྗེ་གདན་པ་ཡིས།།
དགྱེས་པའི་འཛུམ་བསྟན་འདི་སྐད་གསུངས།།
སྲིན་པོ་གདོང་དམར་མཐའ་འཁོབ་ཡུལ། །ལོག་ལྟས་རྒྱུད་དཀྲུགས་ཐེ་ཚོམ་ཅན། །སྣ་ཚོགས་ཆོས་
ཚོལ་སྒྲུབ་མི་ནུས། །རང་མ་སྨིན་པར་གཞན་དོན་བྱེད། །གཅིག་ལ་གཅིག་སྨྲ་ཕྲག་དོག་ཅན། །མི་ནག་ཆོས་
ཀྱི་ལོ་རྒྱུས་མཁན། །དེ་ལྟ་བུ་ཡི་རྒྱལ་ཁམས་ན། །དད་ལྡན་སྐྱེ་འཆིས་འཇིགས་པ་ཡི། །སྙིང་སྟོབས་ལྡན་པའི་
སྐྱེས་བུ་ཁྱོད། །མ་ནོར་དམ་ཆོས་ཚོལ་བའི་ཕྱིར། །སྲོག་ལ་མི་ཕོངས་དཀའ་སྤྱད་ནས། །རྒྱ་གར་ཡུལ་རྣམས་
བགྲོད་བྱེད་པའི། །སྐལ་ལྡན་ཁྱུང་པོ་རྣལ་འབྱོར་ཁྱོད། །སྔོན་ཚེ་བྱང་ཕྱོགས་གངས་ཅན་དུ། །ཉན་ཐོས་རྫུ་
འཕྲུལ་དཔག་མེད་ལྡན། །རྫུ་འཕྲུལ་ཆེན་པོ་ཞེས་བྱར་གྱུར། །དེ་ཚེ་ལོག་ལྟ་མུ་སྟེགས་དང་། །ལྷ་ཀླུ་གནོད་
སྦྱིན་འབྱུང་པོ་དང་། །སྐྱེ་བོའི་ཚོགས་རྣམས་འདུལ་བར་བྱེད། །ཁྱོད་ནི་ཉན་ཐོས་ཚོགས་བསྐོར་ནས། །མཁའ་



184ཞལ་གདམས་དང་མགུར་གླུ་གཅེས་བཏུས།
ལ་བྱ་བཞིན་རྣམ་པར་རྒྱུ། །རི་དང་ཆུ་ལ་ཐོགས་མེད་ཅིང་། །གཅིག་དང་དུ་མར་སྣང་བ་སོགས། །སྤྲུལ་པ་སྣ་
ཚོགས་གཟུགས་འཆང་བའི། །དགྲ་བཅོམ་ཆེན་པོ་ཉིད་གྱུར་པས། །བདག་དང་རྒྱ་གར་མཁས་རྣམས་ཀྱིས།།
ཁྱེད་ཀྱི་མཁན་པོ་བྱེད་མི་ནུས། །བྱང་ཕྱོགས་ཁ་བ་ཅན་ལྗོངས་སུ། །གླང་རི་འོད་ལྡན་གསེར་མདོག་ཅན།།
སངས་རྒྱས་སྣང་བ་མཐའ་ཡས་ཀྱི། །སྤྲུལ་པ་བཞུགས་ཀྱི་དེར་སོང་ལ། །བསྙེན་པར་རྫོགས་པའི་མཁན་པོ་
ཞུས། །ཡུལ་དབུས་མ་ག་རྡོ་རྗེ་གདན། །གནས་མཆོག་འདི་དང་གཞན་རྣམས་སུ། །ཁྱོད་ཀྱི་ཇི་སྐད་ཞུས་པ་
ཡི། །འདུལ་བ་ཕར་ཕྱིན་གསང་སྔགས་རྣམས། །ཇི་ལྟར་འདོད་བཞིན་བསྟན་པར་བྱའོ།།
ཞེས་གསུངས་ནས་དགེ་ཚུལ་གྱི་མཁན་པོ་མཛད། མཚན་ཚུལ་ཁྲིམས་མགོན་དུ་གསོལ་བས་བླ་མ་རྡོ་རྗེ་གདན་པ་ཤངས་
ཁྲག་ཤོར་ནས། ཁྱུང་པོ་རྣལ་འབྱོར་ལས་སྤོ་མ་ནུས་སོ། །དེའི་དུས་སུ་བླ་མའི་ཞལ་ནས། ཁྱུང་པོ་ཛོ་ཀི་མ་ཧ་ཕ་ལ་ཕ་ལ་གསུངས་ནས། ཐོག་
མར་འདུལ་བ་ལུང་དང་། བསྟན་བཅོས་མདོ་རྩ་གསུངས། དེ་ནས་མདོ་སྔགས་ཀྱི་གཞུང་གདམས་ངག་ཐམས་ཅད་རིམ་པར་གནང་། ཐམས་
ཅད་ལས་ཁྱད་པར་དུ་འཕགས་པ་རིན་ཆེན་རྒྱ་མཚོའི་རྩ་བཤད་ཀྱི་རྒྱུད་རྣམས་ལ་བརྟེན་པའི་རྒྱུད་སྡེ་ལྔ་དཀྱིལ་འཁོར་གཅིག་ཏུ་སྒྲུབ་པའི་
དབང་དང་གདམས་ངག་གསན་པའི་ཚུལ་ཡང་འདི་ལྟར་གསུངས་སོ།།
11



མགུར་གླུའི་སྐབས།185
ཀ་ཆེན་བཞིའི་མགུར།
མར་པ་ཆོས་ཀྱི་བློ་གྲོས། (༡༠༡༢—༡༠༩༧)
༄༅། །རྗེ་དུས་གསུམ་སངས་རྒྱས་འགྲོ་བའི་མགོན། །པཎ་ཆེན་ནཱ་རོའི་ཞབས་ལ་འདུད། །འདིར་བཞུགས་
གདན་གང་བུ་སློབ་ཀུན། །རྨི་ལམ་བརྡ་ལས་བྱུང་བ་ཡི། །ངོ་མཚར་མ་འོངས་ལུང་བསྟན་འདི། །ཕ་རྒན་ང་
ཡིས་བཤད་ཀྱིས་ཉོན།།
འཛམ་གླིང་བྱང་ཕྱོགས་ས་སྟེང་དེ། །བོད་ན་དར་བའི་ཐུབ་སྟན་ཡིན། །དེ་སྟེང་གངས་རི་ཆགས་
པ་དེ། །ཕ་རྒན་མར་པ་ལོ་ཙཱ་དང་། །བཀའ་བརྒྱུད་ཡོངས་ཀྱི་བསྟན་པ་ཡིན། །གངས་རྩེ་མོ་དགུང་ལ་རེག་པ་
དེ། །ལྟ་བ་འགྲན་ཟླ་མེད་པ་ཡིན། །རྩེ་ལ་ཉི་ཟླ་འཁོར་བ་དེ། །སྒོམ་པ་འོད་གསལ་མཁྱེན་བརྩེ་ཡིན། །འོད་
ཀྱིས་ནམ་མཁའ་གང་བ་དེ། །ཐུགས་རྗེ་མ་རིག་མུན་སེལ་ཡིན། །རྩ་བ་ས་གཞི་ཁྱབ་པ་དེ། །འཕྲིན་ལས་
ཀྱིས་ས་གཞི་ཁྱབ་པ་ཡིན། །ཕྱོགས་བཞིར་ཆུ་རྒྱུན་འབབ་པ་དེ། །སྨིན་གྲོལ་དབང་བཞིའི་གདམས་ངག་ཡིན།།
ཆུ་དེས་འགྲོ་ཀུན་ཚིམ་པ་དེ། །གདུལ་བྱ་སྨིན་ཅིང་གྲོལ་བ་ཡིན། །ཆུ་སྣ་རྒྱ་མཚོར་འབབ་པ་དེ། །འོད་གསལ་
མ་བུ་མཇལ་བ་ཡིན། །མེ་ཏོག་སྣ་ཚོགས་བཀྲ་བ་དེ། །འབྲས་བུ་སྐྱོན་བྲལ་ཉམས་མྱོང་ཡིན།།
སྤྱིར་རྨི་ལམ་མི་ངན་རྨི་ལམ་བཟང་། །འདིར་ཚོགས་གྲྭ་པ་བུ་སློབ་ཀུན། །སྒོས་ལྷུན་སྟུག་གངས་
རི་མཐོན་པོ་དེའི། །ཤར་དུ་ཀ་ཆེན་བཙུགས་པ་དེ། །དོལ་གྱི་ཚུར་སྟོན་དབང་ངེ་ཡིན། །ཀ་ཐོག་ཏུ་སེངྒེ་འགྱིང་
བ་དེ། །ཁོ་མི་གཞི་སེང་དང་འདྲ་བ་ཡིན། །སེང་གཡུ་རལ་མཐའ་ནས་རྒྱས་པ་དེ། །སྙན་བརྒྱུད་ཀྱི་གདམས་
ངག་ཐེབས་པ་ཡིན། །སྡེར་བཞི་གངས་ལ་བགྲད་པ་དེ། །ཚད་མེད་བཞི་དང་ལྡན་པ་ཡིན། །སྤྱན་མིག་གྱེན་
དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །སེང་གངས་དཀར་ལྟོངས་སུ་འཕྱོ་བ་དེ། །ཐར་པའི་
གླིང་དུ་གཤེགས་པ་ཡིན།།
ཤར་རྨི་ལམ་མི་ངན་རྨི་ལམ་བཟང་། །འདིར་ཚོགས་གྲྭ་པ་བུ་སློབ་ཀུན། །ལྷོ་རུ་ཀ་ཆེན་བཙུགས་
པ་དེ། །གཞུང་གི་རྔོག་སྟོན་ཆོས་རྡོར་ཡིན། །ཀ་ཐོག་ཏུ་སྟག་མོ་ངར་བ་དེ། །ཁོ་མི་གཞི་སྟག་དང་འདྲ་བ་ཡིན།།
སྟག་གྲ་འཛུམ་མཐའ་ནས་རྒྱས་པ་དེ། །སྙན་བརྒྱུད་ཀྱི་གདམས་ངག་ཐེབས་པ་ཡིན། །ཁོང་འཛུམ་ལན་
གསུམ་བྱས་པ་དེ། །སྐུ་གསུམ་རང་ངོ་འཕྲོད་པ་ཡིན། །སྡེར་བཞི་ནགས་ལ་བགྲད་པ་དེ། །འཕྲིན་ལས་རྣམ་
བཞི་གྲུབ་པ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །སྟག་ནགས་ཀྱི་
གསེབ་ཏུ་འཕྱོ་བ་དེ། །ཐར་པའི་གླིང་དུ་གཤེགས་པ་ཡིན། །ཐང་ཤིང་རྒྱུད་དུ་འབྲེལ་བ་དེ། །བུ་ཚ་བོས་རྒྱུད་



186
ཞལ་གདམས་དང་མགུར་གླུ་གཅེས་བཏུས།
པ་འཛིན་པ་ཡིན།།
ལྷོ་རྨི་ལམ་མི་ངན་རྨི་ལམ་བཟང་། །འདིར་ཚོགས་གྲྭ་པ་བུ་སློབ་ཀུན། །ནུབ་ཏུ་ཀ་ཆེན་བཙུགས་
པ་དེ། །གཙང་རོང་གི་མེས་སྟོན་ཚོན་པོ་ཡིན། །ཀ་ཐོག་ཏུ་ཁྱུང་ཆེན་ལྡིང་བ་དེ། །ཁོ་མི་གཞི་ཁྱུང་དང་འདྲ་བ་
ཡིན། །ཁྱུང་གཤོག་མཐའ་ནས་རྒྱས་པ་དེ། །སྙན་བརྒྱུད་ཀྱི་གདམས་ངག་ཐེབས་པ་ཡིན། །ཁྱུང་ར་གནམ་དུ་
གཟེངས་པ་དེ། །ལྟ་སྒོམ་གྱི་གོལ་ས་ཆོད་པ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་
འཚལ་བ་ཡིན། །ཁྱུང་ནམ་མཁའི་མཐོངས་ལ་འཕུར་བ་དེ། །ཐར་པའི་གླིང་དུ་གཤེགས་པ་ཡིན།།
ནུབ་རྨི་ལམ་མི་ངན་རྨི་ལམ་བཟང་། །འདིར་ཚོགས་གྲྭ་པ་བུ་སློབ་ཀུན། །བྱང་དུ་ཀ་ཆེན་བཙུགས་
པ་དེ། །གུང་ཐང་གི་མི་ལ་རས་པ་ཡིན། །ཀ་ཐོག་ཏུ་རྒོད་པོ་ལྡིང་བ་དེ། །ཁོ་མི་གཞི་རྒོད་དང་འདྲ་བ་ཡིན།།
རྒོད་རྩེ་སྒྲོ་མཐའ་ནས་རྒྱས་པ་དེ། །སྙན་བརྒྱུད་ཀྱི་གདམས་ངག་ཐེབས་པ་ཡིན། །རྒོད་ཚང་བྲག་ལ་བཅས་
པ་དེ། །ཚེ་སྲོག་བྲག་ལས་སྲ་བ་ཡིན། །རྒོད་དེ་ལ་བུ་གཅིག་བྱུང་བ་དེ། །འགྲན་གྱི་དོ་མེད་ཅིག་འོང་བ་ཡིན།།
བྱ་ཕྲན་གྱི་ནམ་མཁའ་གང་བ་དེ། །བཀའ་བརྒྱུད་ཀྱི་བསྟན་པ་དར་བ་ཡིན། །སྤྱན་མིག་གྱེན་དུ་གཟིགས་པ་
དེ། །འཁོར་བ་ལ་ཕྱི་ཕྱག་འཚལ་བ་ཡིན། །རྒོད་ནམ་མཁའི་མཐོངས་སུ་འཕུར་བ་དེ། །ཐར་པའི་གླིང་དུ་
གཤེགས་པ་ཡིན།།
བྱང་རྨི་ལམ་མི་ངན་རྨི་ལམ་བཟང་། །ཁྱེད་འདིར་ཚོགས་རྣམས་ལ་བཤད་པ་ཡིན། །ང་ཕ་རྒན་གྱི་
བྱ་བ་བྱས་ཤིང་ཚར། །ད་ཁྱེད་བུ་སློབ་ཀྱི་དུས་ལ་བབ་ནས་གདའ། །ང་མི་རྒན་གྱི་ཁ་ལ་གཏད་ཡོད་ན།།
ཕྱིས་སྒྲུབ་བརྒྱུད་ཀྱི་བསྟན་པ་དར་ནས་འོང་།།ཞེས་གསུངས་ནས་ཚོགས་པ་ཀུན་ལ་དགའ་སྤྲོ་དཔག་ཏུ་མེད་པ་ཐོབ་བོ།། །།



187མགུར་གླུའི་སྐབས།
ར
ཀ བྲག་དཀར་རྟ་སོར་སྒོམ་དུ་འགྲོ་ཞེས་པའི་མགུར།
རྗེ་བཙུན་མི་ལ་རས་པ།（༡༠༩༠-༡༡༢༣)
༄༅། །རྗེ་མི་བསྐྱོད་ཀྱི་ངོ་བོ་ཐུགས་རྗེ་ཅན། །སྒྲ་སྒྱུར་མར་པའི་བཀའ་ལུང་བཞིན། །ཕ་ཡུལ་བདུད་ཀྱི་
བཙོན་ར་རུ། །མི་རྟག་སྒྱུ་མའི་སློབ་དཔོན་བྱུང་། །སློབ་དཔོན་བཟང་པོ་འདི་ཉིད་ལ། །ངེས་ཤེས་འདྲོངས་
པར་བྱིན་གྱིས་རློབས། །སྤྱིར་སྣང་ཞིང་སྲིད་པའི་ཆོས་རྣམས་ཀུན། །མི་རྟག་མི་བརྟན་འགྱུར་ཞིང་འགྲོ །སྒོས་
འཁོར་བའི་ཆོས་ལ་སྙིང་པོ་མེད། །སྙིང་པོ་མེད་པའི་བྱ་བྱེད་པས། །སྙིང་པོ་ལྷ་ཆོས་བྱེད་དུ་འགྲོ །དང་པོ་ཕ་
ཡོད་ཙ་ན་བུ་ང་མེད། །བུ་ཡོད་ཙ་ན་ཕ་ཡང་མེད། །གཉིས་ཀ་འཛོམ་རུང་སྙིང་པོ་མེད། །བུ་ང་སྙིང་པོ་ལྷ་ཆོས་
བྱེད། །བྲག་དཀར་རྟ་སོར་སྒོམ་དུ་འགྲོ །མ་ཡོད་ཙ་ན་བུ་ང་མེད། །བུ་ང་སླེབས་ཚེ་མ་རྒན་གུམ། །གཉིས་ཀ་
འཛོམ་རུང་སྙིང་པོ་མེད། །བུ་ང་སྙིང་པོ་ལྷ་ཆོས་བྱེད། །བྲག་དཀར་རྟ་སོར་སྒོམ་དུ་འགྲོ །སྲིང་མོ་ཡོད་ཚེ་མིང་
པོ་མེད། །མིང་པོ་སླེབས་ཚེ་སྲིང་མོ་འཁྱར། །གཉིས་ཀ་འཛོམ་རུང་སྙིང་པོ་མེད། །བུ་ང་སྙིང་པོ་ལྷ་ཆོས་བྱེད།།
བྲག་དཀར་རྟ་སོར་སྒོམ་དུ་འགྲོ །དམ་ཆོས་ཡོད་ཚེ་ཞབས་ཏོག་མེད། །ཞབས་ཏོག་སླེབས་ཚེ་ཐིགས་པས་
གདུངས། །གཉིས་ཀ་འཛོམ་རུང་སྙིང་པོ་མེད། །བུ་ང་སྙིང་པོ་ལྷ་ཆོས་བྱེད། །བྲག་དཀར་རྟ་སོར་སྒོམ་དུ་འགྲོ།
ཁང་པ་ཡོད་ཚེ་བདག་པོ་མེད། །བདག་པོ་སླེབས་ཚེ་ཁང་པ་རལ། །གཉིས་ཀ་འཛོམ་རུང་སྙིང་པོ་མེད། །བུ་
ང་སྙིང་པོ་ལྷ་ཆོས་བྱེད། །བྲག་དཀར་རྟ་སོར་སྒོམ་དུ་འགྲོ །བཤོས་ཞིང་ཡོད་ཚེ་བདག་པོ་མེད། །བདག་པོ་
སླེབས་ཚེ་འཇག་སྐྱས་འཕྱུར། །གཉིས་ཀ་འཛོམ་རུང་སྙིང་པོ་མེད། །བདག་པོ་སྙིང་པོའི་ལྷ་ཆོས་བྱེད། །ཁྲག་
དཀར་རྟ་སོར་སྒོམ་དུ་འགྲོ །ཕ་ཡུལ་ཕ་ཁང་ཕ་ཞིང་སོགས། །འཁོར་བ་སྙིང་པོ་མེད་པའི་ཆོས། །སྙིང་མེད་
སེམས་ཅན་སུ་དགའ་ཁྱེར། །རྣལ་འབྱོར་ང་ཐར་པ་སྒྲུབ་ཏུ་འགྲོ །ཕ་དྲིན་ཅན་མར་པ་ལོ་ཙཱ་བ། །སྤྲང་རི་ཁྲོད་
ཟིན་པར་བྱིན་གྱིས་རློབས།། །།
ཁ གཞི་མཉམ་པ་ཉིད་ཀྱི་ཞིང་ས་ལ་ཞེས་པའི་མགུར།
རྗེ་བཀའ་དྲིན་ཅན་ལ་གསོལ་བ་འདེབས། །སྤྲང་རི་ཁྲོད་ཟིན་པར་བྱིན་གྱིས་རློབ། །གཞི་
མཉམ་པ་ཉིད་ཀྱི་ཞིང་ས་ལ། །ལམ་དད་པ་བརྟན་པོའི་ཆུ་ལུད་སྦྱར། །སེམས་དཀར་པོ་དྲི་མེད་ཀྱི་ས་བོན་



188ཞལ་གདམས་དང་མགུར་གླུ་གཅེས་བཏུས།
བཏབ། །གསོལ་འདེབས་དྲག་པོའི་གཡུ་འབྲུག་ལྡིར། །བྱིན་རླབས་རྩོལ་མེད་ཀྱི་ཆར་པ་བབས། །སེམས་
ཡིད་གཉིས་མེད་པའི་རྨོན་དོར་ལ། །ཐབས་ཤེས་རབ་གཉིས་ཀྱི་རྨོས་གཤོལ་བཏགས། །འཁྲུལ་རྟོག་མེད་
པའི་སྐྱེས་བུ་ཡིས། །ཡེངས་པ་མེད་པའི་ཐོང་ཞིག་འཛིན། །བརྩོན་འགྲུས་དྲག་པོའི་ལྕག་གིས་འབྲས། །ཉོན་
མོངས་དུག་ལྔའི་ཐ་བ་སློག །རང་རྒྱུད་ངན་པའི་རྡོ་བ་སོལ། །གཡོ་ཟོལ་མེད་པའི་ཡུར་མ་བྱེད། །ལས་འབྲས་
བདེན་པའི་སྙེ་མ་ལ། །རྣམ་ཐར་བཟང་པོའི་བཙས་མ་རྔ་། །གདམས་ངག་བཟང་པོའི་འབྲས་བུ་ཡིས། །གཏད་
སོ་མེད་པའི་བང་བ་འགེངས། །མཁའ་འགྲོའི་རྗོད་འཐག་ཟས་ཀྱི་མཆོག །བདག་རྣལ་འབྱོར་སྒྲུབ་པའི་འཚོ་
བ་ཡིན། །རྨི་ལམ་དོན་གྱི་གསལ་འདེབས་ཡིན། །ཚིག་ལ་དོན་ཉིད་མི་སྐྱེ་ཞིང་། །མཚོན་པ་ཙམ་གྱིས་མི་
རྟོགས་པས། །སླད་ནས་བྱང་ཆུབ་སྒྲུབ་པ་རྣམས། །སྙིང་རུས་བསྐྱེད་ནས་སྒོམ་པར་ཞུ། །དཀའ་ཐུབ་དང་
སྙིང་རུས་རྩལ་བསྐྱེད་ནས། །དཀའ་བས་བསྒྲུབས་ན་དཀོན་པའང་འགྲུབ། །ཕོ་བྱང་ཆུབ་ཀྱི་སྐྱེས་བུ་ཆོས་
བྱེད་རྣམས། །སྒྲུབ་པ་ལ་བར་ཆད་མེད་པར་ཤོག། །།
ག སྲིང་མོར་ཨ་ཇོའི་གླུ་ལ་ཉན་པར་བསྐུལ་བ།
༈ རྗེ་བླ་མ་རྣམས་ལ་ཕྱག་འཚལ་ལོ། །སྤྲང་རི་ཁྲོད་ཟིན་པར་བྱིན་གྱིས་རློབ། །སྲིང་མོ་འཁོར་བའི་
གདུང་སེམས་ཅན། །སྤྱིར་སྐྱིད་སྡུག་ཐམས་ཅད་མི་རྟག་སྟེ། །སྒོས་སྡུག་ལུགས་འདི་འདྲ་བྱས་གྱུར་ན། །གཏན་
གྱི་བདེ་སྐྱིད་ཡོད་པར་ངེས། །དེ་ཕྱིར་ཨ་ཇོའི་གླུ་ལ་ཉོན། །ང་འགྲོ་ཀུན་དྲིན་ཅན་ཕ་མ་ཡི། །དྲིན་ལན་བསབ་
ཕྱིར་ཆོས་བྱེད་པའི། །གནས་ལ་བལྟས་ན་རི་དྭགས་འདྲ། །གཞན་གྱིས་མཐོང་ན་སྙིང་རླུང་ལྡང་། །ཟས་ལ་
བལྟས་ན་ཁྱི་ཕག་འདྲ། །གཞན་གྱིས་མཐོང་ན་སྐྱུག་བྲོ་ལྡང༌། །ལུས་ལ་བལྟས་ན་ཀེང་རུས་འདྲ། །སྡང་
དགྲས་མཐོང་ཡང་མཆི་མ་འཆོར། །སྤྱོད་ལམ་བལྟས་ན་སྨྱོན་པ་འདྲ། །སྲིང་མོ་ཡི་མུག་ཁ་སྐྱེངས་སྐྱེ། །སེམས་
ལ་བལྟས་ན་སངས་རྒྱས་དངོས། །རྒྱལ་བས་གཟིགས་ན་སྤྲོ་བ་སྐྱེ། །འོག་ན་རྡོ་བའི་གྲང་ཆལ་ལ། །ཤ་
ལྤགས་འབིགས་པའི་སྙིང་རུས་བྱས། །ལུས་ཀྱི་ཕྱི་ནང་ཟླ་ཡི་རང་བཞིན་ལ། །མདོག་སྔོན་པོ་ཞིག་ལ་འགྱུར་
བ་མེད། །མི་མེད་བྲག་གི་ཕུག་པ་ན། །སྐྱོ་ཆད་དེ་བ་ལ་སངས་དུས་མེད། །བླ་མ་དུས་གསུམ་སངས་རྒྱས་ལ།།
ཡིད་དུང་ངེ་བ་ལ་འབྲལ་བ་མེད། །ངས་སྙིང་རུས་འདི་ལྟར་བསྒོམས་པའི་མཐུས། །ཉམས་རྟོགས་སྐྱེ་བར་
ཐེ་ཚོམ་མེད། །ཉམས་དང་རྟོགས་པ་འཁྲུངས་པ་ན། །ཚེ་འདིའི་བདེ་སྐྱིད་ཞོར་ལ་འབྱུང་། །ཕྱི་མ་མངོན་པར་
རྫོགས་སངས་རྒྱས། །དེ་ཕྱིར་སྲིང་མོ་པེ་ཏ་ལྕམ། །ཡི་ཆད་སྡུག་བསྔལ་མ་མང་བར། །ཆོས་ཕྱིར་དཀའ་བ་
སྤྱད་འཚལ་ལོ།། །།



189མགུར་གླུའི་སྐབས།
ང་། སྤྱང་པོ་འཆི་བའི་སྨོན་ལམ།
༈ རྗེ་བླ་མའི་སྐུ་ལ་གསོལ་བ་འདེབས། །སྤྲང་རི་ཁྲོད་ཟིན་པར་བྱིན་གྱིས་རློབ། །ང་སྐྱིད་པ་གཉེན་
གྱིས་མ་ཚོར་ཞིང་། །སྡུག་པ་དགྲ་ཡིས་མ་ཚོར་བར། །རི་ཁྲོད་འདི་རུ་འཆི་ནུས་ན། །རྣལ་འབྱོར་བསམ་པ་
རྫོགས་པ་ཡིན། །རྒས་པ་གྲོགས་ཀྱིས་མ་ཚོར་ཞིང་། །ན་བ་སྲིང་མོས་མ་ཚོར་བར། །རི་ཁྲོད་འདི་རུ་འཆི་ནུས་
ན། །རྣལ་འབྱོར་བསམ་པ་རྫོགས་པ་ཡིན། །ཤི་བ་མི་ཡིས་མ་ཚོར་ཞིང་། །རོ་རུལ་བྱ་ཡིས་མ་མཐོང་བར།།
རི་ཁྲོད་འདི་རུ་འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན། །ཤ་རུལ་སྦྲང་མས་འཇིབ་པ་དང་། །རྩ་
རྒྱུས་འབུ་ཡིས་ཟ་བ་རུ། །རི་ཁྲོད་འདི་རུ་འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན། །ང་སྒོ་ན་མི་
རྗེས་མེད་པ་དང་། །ནང་ན་ཁྲག་རྗེས་མེད་པ་རུ། །རི་ཁྲོད་འདི་རུ་འཆི་ནུས་ན། །རྣལ་འབྱོར་བས
རྫོགས་པ་ཡིན། །རོ་ལ་འཁོར་མི་མེད་པ་དང་། །ཤི་ན་ངུ་མི་མེད་པ་རུ། །རི་ཁྲོད་འདི་རུ་འཆི་ནུས་ན། །རྣལ་
འབྱོར་བསམ་པ་རྫོགས་པ་ཡིན། །ང་གར་སོང་འདྲི་མི་མེད་པ་དང༌། །འདིར་སོང་གཏད་སོ་མེད་པ་རུ། །རི་
ཁྲོད་འདི་རུ་འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན། །མི་མེད་ལུང་པའི་བྲག་ཕུག་ཏུ། །སྤྲང་པོ་
འཆི་བའི་སྨོན་ལམ་འདི། །འགྲོ་བའི་དོན་ལ་ཐེབས་པར་ཤོག །ཐེབས་ན་བསམ་པ་རྫོགས་པ་ཡིན།། །།བསམ་པ་
ཅ ལོ་སྟོན་ལ་སོགས་པའི་ཚོགས་ལ་གདམས་པའི་མགུར།
༈ བླ་མ་རྣམས་ལ་ཕྱག་འཚལ་ལོ། །ལོ་སྟོན་ལ་སོགས་འདིར་ཚོགས་ཉོན། །སྣང་བ་ཅི་ཡིན་གོ་
ལགས་སམ། །སྣང་བ་ཅི་ཡིན་མ་གོ་ན། །སྣང་བ་ཅིར་ཡང་སྣང་བ་ཡིན། །དེ་མ་རྟོགས་པ་ལ་འཁོར་བ་སྟེ། །
རྟོགས་པ་རྣམས་ལ་ཆོས་སྐུར་སྣང་། །སྣང་བ་ཆོས་སྐུར་ཤར་ཙ་ན། །ལྟ་བ་གཞན་ནས་བཙལ་དགོས་མེད།།
བློ་ཡི་བཞག་ཐབས་གོ་ལགས་སམ། །བློ་ཡི་བཞག་ཐབས་མ་གོ་ན། །སེམས་ཉིད་འཕྲོ་རུ་མ་བཅུག་པར། །
རང་སེམས་བཅས་བཅོས་མ་བྱེད་ཅིག །རང་ལུགས་བུ་ཆུང་ལྟ་བུར་ཞོག །རླབས་མེད་རྒྱ་མཚོ་ལྟ་བུར་ཞོག།
གསལ་བ་མར་མེ་ལྟ་བུར་ཞོག །སྙེམས་མེད་མི་རོ་ལྟ་བུར་ཞོག །གཡོ་མེད་རི་བོ་ལྟ་བུར་ཞོག །སེམས་ཉིད་
སྒྲོ་བཏགས་མེད་པ་ཡིན། །ཉམས་ཀྱི་འཆར་ལུགས་གོ་ལགས་སམ། །ཉམས་ཀྱི་འཆར་ལུགས་མ་གོ་ན། །ཁྲི་
གདུགས་རྩལ་གྱིས་མུན་པ་སངས། །རྣམ་རྟོག་གཞན་དུ་སྤངས་པ་མེད། །གཞི་མེད་རྨི་ལམ་ལྟ་བུར་འཆར།



190
ཞལ་གདམས་དང་མགུར་གླུ་གཅེས་བཏུས།
འཛིན་མེད་ཆུ་ཟླ་ལྟ་བུར་འཆར། །དངོས་མེད་འཇའ་ཚོན་ལྟ་བུར་འཆར། །ཕྱོགས་མེད་ནམ་མཁའ་ལྟ་བུར་
འཆར། །ཉམས་ཀྱི་བཅོས་ཐབས་གོ་ལགས་སམ། །ཉམས་ཀྱི་བཅོས་ཐབས་མ་གོ་ན། །སྐྱི་སེར་ཆེ་ཡང་བར་
སྣང་ངང་། །རྦ་རླབས་ཆེ་ཡང་རྒྱ་མཚོའི་ངང་། །ལྷོ་སྤྲིན་མཐུག་ཀྱང་ནམ་མཁའི་ངང་། །ཤེས་པ་འཕྲོ་ཡང་སྐྱེ་
མེད་ངང་། །རིག་པ་སྲང་དུ་འཇུག་པ་ལ། །རྣམ་ཤེས་རླུང་ཞོན་གདམས་ངག་ཐོངས། །རྣམ་རྟོག་རྐུན་བུ་བྱུང་
བ་ལ། །རྐུན་མ་ངོས་འཛིན་གདམས་ངག་ཐོངས། །ཤེས་པ་ཡུལ་ཕྱིར་ཤོར་བ་ལ། །བྱ་རོག་གཟིངས་འཕུར་
གདམས་ངག་ཐོངས། །སྤྱོད་པའི་སྤྱད་ཐབས་གོ་ལགས་སམ། །སྤྱོད་པའི་སྤྱད་ཐབས་མ་གོ་ན། །སེང་ཆེན་
འགྱིང་བ་བཞིན་དུ་སྤྱད། །འདམ་སྐྱེས་པདྨ་བཞིན་དུ་སྤྱད། །གླང་ཆེན་སྨྱོན་པ་བཞིན་དུ་སྤྱད། །ཤེལ་གོང་
ཕྱིས་པ་བཞིན་དུ་སྤྱད། །འབྲས་བུའི་འཆར་ལུགས་གོ་ལགས་སམ། །འབྲས་བུའི་འཆར་ལུགས་མ་གོ་ན། །མི་
རྟོག་པ་ལས་ཆོས་སྐུ་འབྱུང༌། །བདེ་བ་ཉིད་ལས་ལོངས་སྐུ་འབྱུང་། །གསལ་བ་ལས་ནི་སྤྲུལ་སྐུ་འབྱུང་།།
གཉུག་མས་ངོ་བོ་ཉིད་ཀྱི་སྐུ། །མི་ང་ལ་མཁས་པའི་སྐུ་བཞི་ཡོད། །ཆོས་ཀྱི་དབྱིངས་སུ་གཡོ་བ་མེད། །ལྟ་བ་
སྒོམ་པ་ཉམས་མྱོང་གསུམ། །བཅོས་ཐབས་སྤྱོད་པ་འབྲས་བུ་དྲུག །རྣལ་འབྱོར་ཉམས་ལ་ཤར་ནས་བླངས།།
ཁྱོད་ཀྱང་དེ་ལྟར་ཉམས་སུ་ལོངས།། །།



191མགུར་གླུའི་སྐབས།
༩
སྔོན་ཆད་མ་བྱུང་སྒྲུབ་རྟགས་ཡིན་ཞེས་པའི་མགུར།
རྭ་ལོ་ཙཱ་བ་རྡོ་རྗེ་གྲགས་པ། (༡༠༡༦–༡༡༩༨)
༄༅༄༅། །ཀྱེ་མ་འདིར་ཚོགས་སྐལ་ལྡན་རྣམས། །དར་ཅིག་ཁོ་བོའི་གླུ་ལ་ཉོན། །འདི་ཕྱིར་བདེ་བའི་ཁ་ཆེམས་
ཡིན། །ངེས་པར་གྱིས་ལ་སྙིང་ལ་ཆོངས། །སྙིགས་མ་ལྔ་བདོའི་དུས་ངན་འདིར། །གདམས་ངག་ཟབ་མོ་ཤིན་
ཏུ་དཀོན། །དེ་བས་མཚན་ལྡན་བླ་མ་དཀོན། །དེ་བས་གུས་ལྡན་སློབ་མ་དཀོན། །རང་རེ་ཆོས་དང་བླ་མ་
དང༌། །སློབ་མར་འཛོམས་པ་ངོ་མཚར་ཆེ། །གྲུབ་ཐོབ་མང་པོ་འབྱུང་བ་དང་། །བསྟན་པ་དར་བར་ཐེ་ཚོམ་
མེད། །ཡི་དམ་རྡོ་རྗེ་འཇིགས་བྱེད་ལ། །ཁྱད་དུ་འཕགས་པའི་གནད་བཅུ་ཡོད། །སྙིང་ནས་གུས་པས་འདི་
སྒྲུབ་ན། །དངོས་གྲུབ་མི་འབྱུང་གཅིག་ཀྱང་མེད། །བཀའ་སྲུང་མ་གཤིན་མགོན་གསུམ་འདི། །ཁམས་གསུམ་
སྐྱེ་འགྲོའི་སྲོག་བདག་ཡིན། །གདམས་པའི་གནད་ཀྱིས་འཆུན་པ་ན། །མཐུ་རྩལ་མི་ཐོན་གཅིག་ཀྱང་མེད། །
ང་རང་རྡོ་རྗེ་གྲགས་པ་ལ། །གཞན་ལ་མེད་པའི་ཆོས་བདུན་ཡོད། །རྩེ་གཅིག་མོས་གུས་བྱེད་པ་ལ། །ཉམས་
རྟོགས་མ་ཤར་གཅིག་ཀྱང་མེད། །དེ་ལྟར་ཡིན་པའི་རྟེན་འབྲེལ་གྱིས། །སྔོན་ཆད་གཞན་གྱིས་མ་བསྟན་པའི།།
སྒྲུབ་རྟགས་ངོ་མཚར་ཉེར་གསུམ་བསྟན། །ཐོས་ན་ངོ་མཚར་མི་ཆེའམ། །རྡོ་རྗེ་གདན་དུ་ཕྱིན་པའི་ཚེ། །ཕྱག་
བཞི་མགོན་པོས་ཆོ་འཕྲུལ་བསྟན། །ཞབས་འོག་མནན་པས་བྲན་དུ་གྱུར། །སྔོན་ཆད་མ་བྱུང་སྒྲུབ་རྟགས་
ཡིན། །ལང་ལབ་བྱང་ཆུབ་རྡོ་རྗེ་ཡིས། །ཕུར་བུ་རྦད་པས་གཤིན་རྗེར་བསྒྱུར། །སླར་ལ་རང་གི་གྲོགས་སུ་
བྱས། །སྔོན་ཆད་མ་བྱུང་སྒྲུབ་རྟགས་ཡིན། །ཉུག་གུའི་དམག་གིས་གཙེས་པའི་ཚེ། །ལ་མོ་བརྡབས་པས་རླུང་
ནག་གཡོས། །དམག་དཔུང་ཐམས་ཅད་སྤྲིན་བཞིན་གཏོར། །སྔོན་ཆད་མ་བྱུང་སྒྲུབ་རྟགས་ཡིན། །ས་སྐྱའི་
རྟེན་གསུམ་མཇལ་བའི་ཚེ། །སྐྱ་སེར་འགའ་མ་མཉེས་པའི་ངོར། །མོས་པས་ལྷ་རྣམས་ཕྱི་རུ་བཀུག །སྔོན་
ཆད་མ་བྱུང་སྒྲུབ་རྟགས་ཡིན། །ས་ལོར་དབང་བསྐུར་མཛད་པའི་ཚེ། །རྡུལ་ཚོན་དཀྱིལ་འཁོར་ནམ་མཁར་
ཆགས། །མར་མེ་གཅིག་གིས་ཞག་བཅུར་བཟུང༌། །སྔོན་ཆད་མ་བྱུང་སྒྲུབ་རྟགས་ཡིན། །གཅེན་ལུང་བྱ་བའི་
ཡུལ་གྲུ་རུ། །ཞི་བའི་སྦྱིན་སྲེག་བྱས་པའི་ཚེ། །མེའི་ནང་ནས་པདྨ་སྐྱེས། །སྔོན་ཆད་མ་བྱུང་སྒྲུབ་རྟགས་ཡིན།།
བོ་དོང་ཨེ་ཞེས་བྱ་བ་རུ། །ཞང་དང་རྫུ་འཕྲུལ་འགྲན་པའི་ཚེ། །ཁོང་པའི་ནང་ནས་ཞིང་ཁམས་བསྟན། །སྔོན་
ཆད་མ་བྱུང་སྒྲུབ་རྟགས་ཡིན། །ཉང་སྟོད་ཤབ་ཞེས་བྱ་བ་རུ། །ཁྱབ་འཇུག་གཟའ་ཡིས་ཆོ་འཕྲུལ་བསྟན། །ལྟ་
སྟངས་བྱས་པས་ས་ལ་ལྷུང་། །སྔོན་ཆད་མ་བྱུང་སྒྲུབ་རྟགས་ཡིན། །ཐོད་ཕུར་ལྷ་རྗེ་ཁ་རག་པས། །དུག་གི་



192ཞལ་གདམས་དང་མགུར་གླུ་གཅེས་བཏུས།
བཟའ་བཏུང་བྱིན་པའི་ཚེ། །ཅི་ཡང་མ་ཉེས་གཟི་མདངས་རྒྱས། །སྔོན་ཆད་མ་བྱུང་སྒྲུབ་རྟགས་ཡིན། །ཆག་
ཏུ་ཚངས་པས་རྒོལ་བའི་ཚེ། །སྣ་བུག་གཉིས་ནས་རླུང་བུས་པས། །ཁོར་ཡུག་ཆེན་པོའི་ཕ་མཐར་ཁྱེར། །སྔོན་
ཆད་མ་བྱུང་སྒྲུབ་རྟགས་ཡིན། །སྐྱུར་སེང་བྱ་བའི་བླ་མ་དང་། །ཕན་ཚུན་རྟོགས་པ་འགྲན་པའི་ཚེ། །འབྲུག་
གློག་ཞག་བདུན་ཡལ་མ་བཅུག །སྔོན་ཆད་མ་བྱུང་སྒྲུབ་རྟགས་ཡིན། །གླང་ང་གླིང་དུ་ཕྱིན་པའི་ཚེ། །ས་ལ་
ཕུར་བུ་བཏབ་པ་ཡིས། །ཁང་བཟང་ཡོ་བྱད་སྣ་ཚོགས་བྱུང༌། །སྔོན་ཆད་མ་བྱུང་སྒྲུབ་རྟགས་ཡིན། །དགེ་
བཤེས་རོག་གིས་བརྙས་པའི་ཚེ། །ཏིང་འཛིན་གཏད་པས་བོང་བུར་བསྒྱུར། །སླར་ཡང་མི་ཡི་ལུས་སུ་བྱས།།
སྔོན་ཆད་མ་བྱུང་སྒྲུབ་རྟགས་ཡིན། །གསང་བདག་སྒྲོ་ཕུག་ཆེན་པོ་ཡིས། །ཆེ་མཆོག་ཧེ་རུའི་སྐུར་བསྟན་ཚེ།།
ཁོ་བོས་གནམ་ས་བླ་འོག་བསྒྱུར། །སྔོན་ཆད་མ་བྱུང་སྒྲུབ་རྟགས་ཡིན། །འུ་ཤང་རྡོ་ཞེས་བྱ་བའི་སར། །མཐའ་
བཞིའི་ཁེངས་པ་བཅག་པའི་ཚེ། །ཆུ་ལ་རྡོ་རྗེའི་མདུད་པ་བཏབ། །སྔོན་ཆད་མ་བྱུང་སྒྲུབ་རྟགས་ཡིན། །སྟག་
སྣར་བགྲོ་གླེང་བྱས་པའི་ཚེ། །རི་བོ་ཕན་ཚུན་ཐལ་མོར་བརྡབས། །མགུར་མོར་གཡུ་བྱུར་ཆར་དུ་ཕབ། །སྔོན་
ཆད་མ་བྱུང་སྒྲུབ་རྟགས་ཡིན། །འཇའ་མོར་ལྕགས་ཀྱི་སེར་བ་ཕབ། །ཀོང་པོར་འབྱུང་བཞི་གོ་བཟློག་བྱས།།
འོལ་མཁར་མ་བྲིས་གསེར་འབུམ་བཞེངས། །སྔོན་ཆད་མ་བྱུང་སྒྲུབ་རྟགས་ཡིན། །འཚོ་བྱེད་བྲག་རིས་ཞུས་
པའི་ངོར། །ཉི་མ་ཟླ་བ་ཐང་ལ་ཕབ། །ཚ་གྲང་ནུས་པ་གོ་བཟློག་བྱས། །སྔོན་ཆད་མ་བྱུང་སྒྲུབ་རྟགས་ཡིན།།
གཙང་དུ་དམག་བཟློག་བྱས་པའི་ཚེ། །གཏོར་མས་དགྲ་ཡུལ་དངོས་སུ་ཕྱིན། །འཐབ་རྩོད་མ་དགོས་རང་
སར་གྱེས། །སྔོན་ཆད་མ་བྱུང་སྒྲུབ་རྟགས་ཡིན། །རྩེ་ཐང་ཚོགས་པར་དབང་བསྐུར་ཚེ། །ནམ་ཟླ་དགུན་ཀ་
དབྱར་དུ་བསྒྱུར། །ཆེ་དགུ་ཐམས་ཅད་སློབ་མར་གྱུར། །སྔོན་ཆད་མ་བྱུང་སྒྲུབ་རྟགས་ཡིན། །སྔོན་ཆད་རྒྱ་
བོད་གྲུབ་ཐོབ་ཀྱིས། །འདི་འདྲའི་སྒྲུབ་རྟགས་བསྟན་པ་མེད། །ཕྱིས་ཀྱང་ཨེ་འབྱོན་རྣ་བས་ཉོན། །ཤེས་ན་
གསོལ་བ་འདེབས་རེ་རན། །ཞེས་གསུངས་སོ།།11



193མགུར་གླུའི་སྐབས།
༡༠
ཀ ཟབ་མོ་གཅོད་ཀྱི་མན་ངག་བཀའ་ཚོམས་ཆེན་མོ་ལས་བཏུས་པ།
མ་ཅིག་ལབ་ཀྱི་སྒྲོན་མ། (༡༠༣༡༡༡༢༩)
༄༅། །ལུས་ངག་ཡིད་གསུམ་རང་བཞིན་ལ། །སྐུ་གསུམ་འབྲས་བུར་བསྟན་པ་ལས། །སངས་རྒྱས་ལོགས་
ནས་བསྒྲུབ་ཏུ་མེད། །རང་ལས་སྤངས་ཏེ་བཙལ་གྱུར་ན། །བསྐལ་བ་བྱེ་བ་དུ་མར་ཡང་། །བསྒྲུབས་པས་
ཐོབ་པར་མི་འགྱུར་བ། །མི་བཙལ་མི་བསྒྲུབ་རང་བཞིན་བཞག །རེ་བ་མེད་པ་གཅོད་ཀྱི་མཆོག །མི་རེ་
དོགས་པའི་མཐའ་དང་བྲལ། །འཛིན་པའི་ཐག་པ་བཅད་པ་ལས། །ངེས་པར་སངས་རྒྱས་ག་ལ་མཆིས།།
བདུད་ལ་བཞི་རུ་ཕྱེ་ལགས་ཀྱང་། །སྙེམས་བྱེད་བདུད་དུ་འདུས་པ་ཡིན། །དངོས་པོའི་ཡུལ་ལ་སྙེམས་ཞུགས་
པས། །ཐོགས་བཅས་བདུད་དུ་བསྟན་པ་ཡིན། །དངོས་པོའི་ཡུལ་གྱི་ཆགས་སྡང་རྣམས། །རྩ་བ་སྙེམས་སུ་
རྟོགས་ཙམ་ན། །དཔེར་ན་རྩིག་གསེབ་དུ་བ་ཡང་། །ཐབ་ཀྱི་མེ་བུས་རང་ཞི་ལྟར། །སྙེམས་ཐག་ཆོད་པས་
དངོས་འཛིན་གྲོལ། །འགོག་པ་བཞིན་དུ་ཡུལ་མི་དགག །རྩ་བྲལ་རྟོགས་པས་ཐོགས་བཅས་བདུད། །ངེས་
པར་བདུད་རྣམས་ཆོད་པ་ཡིན། །དཔེར་ན་སྒྱུ་མ་མཁན་པོ་བཞིན། །སྣང་ཡང་ཆགས་སེམས་མི་འབྱུང་ངོ་།།
དེ་བས་སྙེམས་ཀྱི་ཐག་པ་ཆོད། །བཅད་པས་ཆོད་པ་མ་ཡིན་ཀྱང་། །རྩ་བྲལ་རྟོགས་ན་ཟུང་མི་ཐུབ། །ཆོས་
དབྱིངས་ཀློང་དུ་གྲོལ་བར་འགྱུར། །རྩིས་གདབ་མེད་པའི་ལ་བཟླ་གཅེས། །ཐོགས་མེད་བདུད་ཀྱང་སྙེམས་
སུ་འདུས། །དུག་ལྔ་ལ་སོགས་ཉོན་མོངས་དང་། །མཐོང་མེད་འདྲེ་ལ་འཇིགས་པ་དང་། །དངོས་མེད་ལྷ་ལ་
རེ་བ་དང་། །དེ་བཞིན་ཡིད་ཡུལ་རེ་དོགས་རྣམས། །སྙེམས་བྱེད་ལས་བྱུང་སྙེམས་ཀྱི་བདུད། །ཞེ་སྡང་རང་
སར་གྲོལ་བ་ཡང་། །སྙེམས་བྱེད་རྩ་བ་ཆད་ལས་བྱུང་། །བཙོ་བསྲེག་དམྱལ་བའི་བདུད་ལས་ཐར། །མེ་ལོང་
ལྟ་བུའི་ཡེ་ཤེས་ཐོབ། །འདོད་ཆགས་རང་སར་གྲོལ་བ་ཡང་། །སྙེམས་བྱེད་རྩ་བ་ཆད་ལས་བྱུང་། །བཀྲེས་
སྐོམ་ཡི་དྭགས་བདུད་ལས་ཐར། །སོ་སོར་རྟོགས་པའི་ཡེ་ཤེས་ཐོབ། །གཏི་མུག་རང་སར་གྲོལ་བ་ཡང་།།
སྙེམས་བྱེད་རྩ་བ་ཆད་ལས་བྱུང་། །བཀོལ་སྤྱོད་བྱོལ་སོང་བདུད་ལས་ཐར། །ཆོས་ཀྱི་དབྱིངས་ཀྱི་ཡེ་ཤེས་
ཐོབ། །ཕྲག་དོག་རང་སར་གྲོལ་བ་ཡང་། །སྙེམས་བྱེད་རྩ་བ་ཆད་ལས་བྱུང་། །འགྱུར་བྱེད་མི་ཡི་བདུད་ལས་
ཐར། །བྱ་བ་གྲུབ་པའི་ཡེ་ཤེས་ཐོབ། །ང་རྒྱལ་རང་སར་གྲོལ་བ་ཡང་། །སྙེམས་བྱེད་རྩ་བ་ཆད་ལས་བྱུང༌།།
འཐབ་རྩོད་ལྟུང་བའི་བདུད་ལས་ཐར། །མཉམ་པ་ཉིད་ཀྱི་ཡེ་ཤེས་ཐོབ། །སྙེམས་ཐག་མ་ཆོད་དུག་ལྔ་ཡང་།།
སྙེམས་ཆོད་རང་གྲོལ་ཡེ་ཤེས་སོ། །དེས་ན་ཐམས་ཅད་སྙེམས་སུ་འདུས། །གང་དཀར་སྟོད་ཀྱི་སེངྒེ་བཞིན།།



194
ཞལ་གདམས་དང་མགུར་གླུ་གཅེས་ས་བཏུས།
ཉམ་ང་བག་ཚ་མ་བྱས་པར། །སྙེམས་མེད་གདེངས་དང་ལྡན་གྱུར་ན། །སྣང་སྲིད་ལྷ་འདྲེས་ལྡང་མི་ནུས།།
བརྒྱ་ལ་ལངས་ཀྱང་གདམས་ངག་གསལ། །རང་གི་ཆོ་འཕྲུལ་ཡིན་ཤེས་ན། །ངེས་པར་རྩལ་སྦྱོང་ཆེན་པོར་
འགྲོ །དྲན་རྒྱུན་བཅད་ནས་མི་སྒོམས་ཏེ། །རང་ཤར་རྟོགས་པས་ཆོག་པ་ཡིན། །ནད་རིམ་ལ་སོགས་དེ་
བཞིན་མཚུངས། །རྩ་བྲལ་རྟོགས་ནས་ཆོད་པ་འདི། །གདམས་ངག་ཀུན་ལ་ཁྱད་པར་འཕགས། །རྟོགས་ཀྱང་
ཐད་ཀར་མ་བཅད་ན། །མཚོན་རྣོན་ཚ་ངར་བོ་བ་བཞིན། །ལྟ་བས་མི་སྐྱོབས་ཉམ་ངས་འཆིང་། །ལྟ་སྤྱོད་
འཛོམས་པའི་རྣལ་འབྱོར་ནི། །དཔའ་བོ་དག་ལ་མཚོན་བསྐུར་བས། །དགྲ་དཔུང་ཐམས་ཅད་འཇོམས་པ་
བཞིན། །བདུད་རྣམས་སྙེམས་མེད་དབྱིངས་སུ་འཇོམས།། །།
ཁ བུ་ཤེས་རབ་རིགས་ལྡན་ལས་འཕྲོ་ཅན་ཞེས་པའི་མགུར།
༄༅། །བུ་ཤེས་རབ་རིགས་ལྡན་ལས་འཕྲོ་ཅན། །ཉོན་དང་འདི་ལྟར་ཡིན་ནོ་ཡིད་ལ་ཟུངས། །ཁྱོད་ཀྱི་
སངས་རྒྱས་ཞིང་ཁམས་མཐོང་བ་དེ། །ཉོན་མོངས་བྲལ་ཞིང་སྒྲིབ་པ་དག་པའི་རྟགས། །ཉོན་མོངས་སྒྲིབ་པ་
ལེགས་པར་དག་པ་ན། །སངས་རྒྱས་ཞིང་ཁམས་གར་ཡང་མཐོང་བ་ཡིན། །དཔེར་ན་ཆུ་བོ་གང་དུ་གནས་པ་
ན། །ཟླ་བའི་གཟུགས་བརྙན་འཆར་རོ་རིགས་ཀྱི་བུ། །ང་ཉིད་གང་དུ་གནས་ཀྱང་ལྷ་ཚོགས་འཁོར། །དྲི་ལྡན་
པདྨའི་ཚལ་རབ་རྒྱས་པ་ལ། །གཟིགས་ལྡན་བུང་བའི་ཚོགས་རྣམས་རང་བཞིན་འཁོར། །ང་ཉིད་ཡེ་ཤེས་
དབྱིངས་ཕྱུག་ལྷ་མོ་ཡིས། །འདོད་པར་སྤྲུལ་ནས་ལྷ་ཚོགས་ང་ལས་འབྱུང༌། །ས་གཞི་གཤེར་དང་དྲོད་ཀྱིས་
བསྐུལ་བ་ན། །ལོ་ཏོག་རྩི་བཅུད་འཁྲུངས་དང་འདྲའོ་རིགས་ཀྱི་བུ། །ང་ཕྱི་ལྟར་ལྷ་མོ་སྒྱུ་འཕྲུལ་ཡིན། །ནང་
ལྟར་རྗེ་བཙུན་སྒྲོལ་མ་ཡིན། །གསང་བ་ལྟར་ན་རྡོ་རྗེ་ཕག་མོ་ཡིན། །དབྱིངས་ལྟར་ན་རྒྱལ་བའི་ཡུམ་ཆེན་
ཡིན། །ཐུབ་བསྟན་ཐོག་མར་གངྒཱའི་ལྷ་མོ་ལ། །བར་དུ་མཁའ་འགྲོ་བདེ་བའི་དངོས་གྲུབ་ཡིན། །ཕྱིས་འབྱུང་
བོད་དུ་ཡེ་ཤེས་མཚོ་རྒྱལ་ཡིན། །ད་ལྟ་ང་ཉིད་ཡིན་ནོ་རིགས་ཀྱི་བུ། །ཞེས་སོ།།



195མགུར་གླུའི་སྐབས།
༡༡
མགུར་སྙིང་གཏམ་གྱི་ཕྲེང་བ།
ལྕེ་སྒོམ་པ་རྫོངས་པ་ཤེས་རབ་རྡོ་རྗེ། (དུས་རབས་བཅུ་གཉིས་པ།)
༄༅། །ཁོ་བོ་སྤྲང་པོ་ལྕེ་སྒོམ་བདག །ངེས་པ་དོན་གྱི་དབྱངས་ཤིག་ལེན། །ཉོན་ཅིག་མི་དང་མི་མིན་རྣམས།།
སྤྱིར་སྣང་སྲིད་འཁོར་འདས་ཆོས་རྣམས་ཀུན། །རང་སེམས་འཁྲུལ་པའི་ཆོ་འཕྲུལ་ཡིན། །སེམས་ཉིད་སྒྱུ་མ་
མཁན་དང་འདྲ། །སྣ་ཚོགས་སེམས་ཀྱི་སྤྲུལ་པ་ཡིན། །སེམས་ཉིད་དྲི་མེད་མེ་ལོང་འདྲ། །ཐོག་མའི་སེམས་
ཀྱང་སྟོང་པ་ཉིད། །བལྟ་མཁན་རང་ཡང་སྟོང་པ་ཉིད། །སྟོང་པ་ཉིད་ཀྱང་བཏགས་པ་ཙམ། །སེམས་ཉིད་
ཆོས་ཉིད་ནམ་མཁའ་གསུམ། །ཡེ་ནས་དབྱེར་མེད་ཀློང་ཡངས་ན། །འགག་མེད་ཀྱི་དྲན་སྣང་སྣ་ཚོགས་འདི།།
རང་ཤར་རང་གྲོལ་ངོ་མཚར་ཆེ། །འདུས་བྱས་ཐམས་ཅད་མི་རྟག་པས། །ཚེ་སྔ་མ་དྲན་ཕྱད་ཀྱིས་སོང་། །ཕྱི་
མ་གར་འགྲོ་ཆ་ཡང་མེད། །ད་ལྟ་དལ་འབྱོར་ཐོབ་དུས་སུ། །སྙིང་ནས་ཆོས་ཤིག་བྱ་རེ་རན། །ཆོས་མེད་དུ་
ཤི་ན་ཕམ་པོར་འགྲོ །དུས་ཚོད་ད་རེས་ཙམ་དུ་གདའ། །ཚེ་སྟོད་ཀྱི་མི་ཚེ་ཡུད་ལ་ཟད། །ཚེ་སྨད་གར་འགྲོ་ཆ་
ཡང་མེད། །དུས་ད་རེས་རང་དབང་ཐོབ་དུས་སུ། །སྙིང་ནས་ཆོས་ཤིག་བྱ་རེ་རན། །ན་ནིང་གི་མི་ཚེ་ཡུད་ལ་
ཐལ། །སང་ཕོད་གར་འགྲོ་ཆ་ཡང་མེད། །ད་ལྟ་རང་དབང་ཡོད་དུས་སུ། །ཉམས་ལེན་སྒོམ་སྒྲུབ་བྱ་རེ་རན།།
ཐ་མལ་དུ་ཤི་ན་ཕམ་པོར་འགྲོ །ད་རེས་དལ་འབྱོར་ལུས་ཐོབ་ཀྱང་། །དུས་ཕལ་ཆེར་འཁྲུལ་པའི་ཡུལ་ལས་
འདས། །ཚེ་འདི་ཡི་སོ་རྩི་བྱེད་བྱེད་ནས། །མི་ཚེ་ཟད་པ་མ་ཚོར་རོ། །ཚེ་འདིའི་ཆེ་ཐབས་ཅི་བྱས་ཀྱང་།།
ཐམས་ཅད་བོར་ལ་ཆས་དགོས་པས། །ད་ནི་ལོང་མེད་བརྩོན་འགྲུས་བསྐུལ། །རང་གིས་རང་ལ་མ་བསྐུལ་
ན། །གཞན་དག་བསྐུལ་བ་སུ་ཞིག་མཆི། །མགོ་བརྒྱའི་ནང་ན་རང་མགོ་གཅེས།།
ཁོ་བོ་སྤྲང་པོ་ལྕེ་སྒོམ་གྱིས། །གང་ཟག་གཞན་ལ་ཕར་བལྟས་པས། །དུས་ད་ལྟའི་ཆོས་པ་ཕལ་
ཆེར་ནི། །དལ་འབྱོར་རྙེད་དཀའ་གོ་ནས་ཀྱང་། །མི་ཚེ་དོན་མེད་ཡོངས་ལ་ཟད། །ཚེ་དོན་མེད་དུ་ཟད་པ་མ་
ཚོར་རམ། །རང་གི་སེམས་ལ་ལྟ་རྟོག་ཐོངས། །ད་སྙིང་ནས་ཆོས་ཤིག་བྱ་རེ་རན། །དུས་ད་ལྟའི་ཆོས་པ་ཕལ་
ཆེར་ནི། །མི་རྟག་འཆི་བ་ཤེས་ནས་ཀྱང་། །མི་ཚེ་སྡོད་ཆས་འབའ་ཞིག་བྱེད། །འཆི་ཁར་ཏབ་ཏོབ་ལྡང་ལས་
ཆེ། །རང་གི་སེམས་ལ་ལྟ་རྟོག་ཐོངས། །ད་སྙིང་ནས་ཆོས་ཤིག་བྱ་རེ་རན། །དུས་ད་ལྟའི་ཆོས་པ་ཕལ་ཆེར་ནི།།
དགེ་སྡིག་སྒྱུ་མར་ཤེས་ནས་ཀྱང་། །སྤྱོད་པ་བག་མེད་ཕྱལ་བར་གནས། །ངན་འགྲོ་ལོག་པར་ལྟུང་དོགས་ཆེ།།
རང་གི་སེམས་ལ་ལྟ་རྟོག་ཐོངས། །ད་སྙིང་ནས་ཆོས་ཤིག་བྱ་རེ་རན། །དུས་ད་ལྟའི་ཆོས་པ་ཕལ་ཆེར་ནི།།



196ཞལ་གདམས་དང་མགུར་གླུ་གཅེས་བཏུས།
འཁོར་བའི་ཉེས་དམིགས་རྟོགས་ནས་ཀྱང་། །གཏིང་གི་ཞེན་པ་ལོག་དུས་མེད། །གཏན་དུ་འཁོར་བར་
འཁྱམས་ལས་ཆེ། །རང་གི་སེམས་ལ་ལྟ་རྟོག་ཐོངས། །ད་སྙིང་ནས་ཆོས་ཤིག་བྱ་རེ་རན། །དུས་ད་ལྟའི་ཆོས་
པ་ཕལ་ཆེར་ནི། །བྱང་ཆུབ་མཆོག་ཏུ་སེམས་བསྐྱེད་ནས། །བདག་འཛིན་རང་འདོད་སྤོང་དུས་མེད། །ཕ་མ་
འགྲོ་དྲུག་བསླུ་ལས་ཆེ། །རང་གི་སེམས་ལ་ལྟ་རྟོག་ཐོངས། །ད་སྙིང་ནས་ཆོས་ཤིག་བྱ་རེ་རན། །དུས་ད་ལྟའི་
ཆོས་པ་ཕལ་ཆེར་ནི། །ཐ་སྙད་ཚིག་ལ་མ་རྨོངས་ཀྱང་། །དོན་གྱི་ཆོས་ཉིད་བློ་བདེ་མེད། །ཆོས་འཇིག་རྟེན་གྱི་
རྒྱན་དུ་ཤོར་ལས་ཆེ། །རང་གི་སེམས་ལ་ལྟ་རྟོག་ཐོངས། །ད་སྙིང་ནས་ཆོས་ཤིག་བྱ་རེ་རན།། །།



197མགུར་གླུའི་སྐབས།
༡༢
ཀ རིན་ཆེན་སྣ་བདུན་ལ་སྦྱར་བའི་མགུར།
(ཤངས་པ་བཀའ་བརྒྱུད་ཀྱི་རྡོ་རྗེའི་མགུར་ལས་བཏུས་པ།）
རྨོག་ལྕོག་རིན་ཆེན་བརྩོན་འགྲུས། (༡༡༡༠-༡༡༧༠)
མ༄༅། །ལས་སུ་དགྲ་བཏུལ་གཉེན་བསྐྱངས་ཀྱང་། །དགྲ་ལ་ཐུབ་པའི་དུས་ཀྱང་མེད། །གཉེན་ལ་མགུ་
བའི་དུས་ཀྱང་མེད། །ད་དགྲ་མེད་གཉེན་མེད་བྱེད་ལས་ཆེ། །ལས་སུ་ལྷ་བརྟེན་འདྲེ་བསྐྲད་ཀྱང་། །ལྷ་ལ་
མགུ་བའི་དུས་ཀྱང་མེད། །འདྲེ་ལ་འགྲོ་བའི་དུས་ཀྱང་མེད། །ལྷ་མེད་འདྲེ་མེད་བྱེད་ལས་ཆེ། །སྟོང་པ་ཉིད་
ཀྱི་རྗེས་འབྲང་ཡང་། །སྟོང་ཉིད་ཀྱི་ལྟ་བ་ཐུག་མཐའ་མེད། །གཅིག་པུ་རྩ་བ་གཅོད་ལས་ཆེ། །མི་ཆོས་ཀྱི་
ཕྱོགས་ཀྱི་ཐ་མ་ལ། །ལྷ་ཆོས་ཀྱི་ཕྱོགས་སུ་རབ་གཅིག་བྱུང་། །ཡང་དག་དོན་ལ་མི་ལྟ་བར། །ཚོང་དུ་སྒྱུ་མའི་
ནོར་ཚོལ་འཁྲུལ། །སེམས་ལ་གང་ཕན་མི་ལྟ་བར། །ཐ་སྙད་ཚིག་ཕྱིར་འབྲངས་ཏེ་འཁྲུལ། །དམན་པའི་ཆ་
ལུགས་མི་འཛིན་པར། །ཆེ་བཙུན་གྱི་འགྱིང་ར་བྱས་ལས་ཆེ། །ཕྱོགས་མེད་ལྡོམ་བུ་མི་བྱེད་པར། །ལུང་སྟོང་
གི་གྲོག་ཚང་བཤིག་ཏེ་འཁྲུལ། །གཅིག་པུར་ཉམས་སུ་མི་ལེན་པར། །མང་པོའི་དཔོན་པོ་བྱེད་ལས་ཆེ། །དལ་
འབྱོར་མི་ལུས་ཁེབས་ལྡན་འདི། །དོན་མེད་ཕྱལ་པར་ཟད་དུ་འཕོང་། །རང་སེམས་ནོར་བུ་རིན་ཆེན་འདི། །
འཁོར་བའི་འདམ་དུ་བྱིང་དུ་འཕོང་། །བླ་མའི་གདམས་ངག་བདུད་རྩི་འདི། །གཡེང་བའི་དབང་དུ་བཏང་
སྟེ་འཕོང་། །ཟུང་འཇུག་གསལ་བའི་སྒྲོན་མེ་འདི། །རྣམ་རྟོག་རླུང་གིས་བསྐྱོད་དུ་འཕོང་། །སྤྱོད་པ་རོ་སྙོམས་
བདེ་ཆེན་འདི། །ཆོས་བརྒྱད་བདུད་ཀྱིས་ནོན་དུ་འཕོང་། །རང་ལུས་རྒྱལ་བའི་ཞིང་ཁམས་འདི། །ཐ་མལ་
ལས་ལ་བསྐོལ་དུ་འཕོང་། །རྣལ་འབྱོར་པ་ཡི་བདེ་སྐྱིད་འདི། །ཚོགས་དྲུག་གི་སྣང་བ་གྲོགས་སུ་ཤར། །འཁོར་
འདས་ལ་ཉམ་ང་མ་མཆིས་པས། །རང་སེམས་རྒྱལ་པོ་ཡིན་ནོ་སེམས། །རང་སེམས་རྟོགས་པའི་རྒྱལ་པོ་ལ།།
རིན་ཆེན་བདུན་གྱི་རྒྱན་ཡང་ཐོགས། །བདག་ཐ་སྙད་ཀྱི་ཚིག་ཕྱིར་མི་འབྲངས་པར། །ཟབ་མོའི་དོན་ལ་མོས་
པར་བྱས། །ངེས་ཤེས་བློ་ཡི་གཏིང་ནས་སྐྱེས། །དེ་བློན་པོ་གྲོས་ཀྱི་ཕུལ་དུ་བྱུང་། །བླ་མ་དམ་པའི་ཞལ་སྔ་ནས།།
གདམས་ངག་ཟབ་མོ་དེ་རང་སྟོན། །རྗེ་ནཱ་རོ་པ་ཡི་བུ་བརྒྱུད་ལ། །རྒྱུད་ལུང་སྒྲོ་འདོགས་ཆོད་ཅིག་གསུངས།།
མན་ངག་ཆེ་དགུ་བཏུས་བཏུས་ནས། །འཁོར་འདས་ཀྱི་རྩ་བ་བཅད་ལགས་པས། །མ་རིག་པ་སྐྱེ་མེད་དུ་
ཡལ་ནས་ཐལ། །རྟ་མཆོག་གིས་དུག་ལྔ་དབྱིངས་སུ་བསྐྱལ། །ལར་མང་པོ་འཚོགས་པའི་འདུ་འཛི་འདི།།
གཡེང་བར་འདུག་པས་རི་ཁྲོད་འགྲིམས། །བསྐྱེད་རྫོགས་གཉིས་ལ་གཞི་བྱས་ནས། །རང་གི་སེམས་ལ་



198ཞལ་གདམས་དང་མགུར་གླུ་གཅེས་བཏུས།
རྩལ་ཡང་སྦྱངས། །ཁྱུང་ཕྲུག་མཁའ་ལ་གཤེགས་དང་འདྲ། །དེ་གར་འགྱུར་འཁོར་ལོ་རིན་པོ་ཆེ། །ཚོགས་
དྲུག་གི་སྣང་བ་ཧད་པོར་ཐལ། །དེ་ལྟའི་དོན་ལ་ཆོག་སེས་པས། །ལོངས་སྤྱོད་ཆེ་ལ་དགའ་རྒྱུ་མེད། །བསྟོད་
སྨད་ཚིག་གིས་སྙན་སྡུག་མེད། །འཆི་བདག་བདུད་ཀྱི་ཆོ་འཕྲུལ་ཡང་། །རང་སྣང་ཡིན་པས་འཇིགས་རྒྱུ་མེད།།
སེམས་ཉིད་རྟག་ཆད་གཉིས་དང་བྲལ། །སྐྱེ་ཤི་གཉིས་ལ་སྐྲག་རྒྱུ་མེད། །དེ་དམག་དཔོན་གྱིས་ལོག་རྟོག་
ཆོམས་སམ་སེམས། །དེ་ལྟར་རྟོགས་པའི་རྣལ་འབྱོར་པས། །སེམས་ཉིད་གདོད་ནས་དག་པ་ལ། །སྣང་བ་
སློབ་དཔོན་དུ་འཆར་ཀྱིན་གདའ། །དེ་གླང་པོས་དམག་དཔུང་བསྐྱོད་དང་འདྲ། །ཞེ་འདོད་དྲེན་མེད་ངང་
ཡལ་ཐལ། །མཁའ་ལ་བྱ་འཕུར་རྟེན་མ་མཆིས། །ཚོགས་དྲུག་སྐྱེས་ན་བློ་བུར་བ། །འཛིན་པ་མེད་པར་གྲོགས་
སུ་ཤར། །བཀག་པ་མེད་པར་གཟིགས་མོར་ཆེ། །དེ་བཙུན་མོ་མཛེས་མའི་རྒྱན་ཡང་བཏགས། །དེ་ལྟར་རྟོགས་
པའི་རྣལ་འབྱོར་པས། །ཁྱབ་པ་ནམ་མཁའ་ལྟ་བུ་ལ། །སེམས་ཀྱི་ཁྱིམ་པ་ཡངས་དོག་མེད། །ངོས་གཟུང་མེད་
འདྲའི་བར་སྣང་ལ། །འོད་གསལ་སྒོ་ལ་ཡངས་དོག་མེད། །དབྱིངས་དང་ཡེ་ཤེས་དབྱེར་མེད་པས། །སྐུ་
གསུམ་གྱི་རྒྱུན་ལ་ཡངས་དོག་མེད། །འབད་མེད་ཉི་མ་ལྟ་བུ་ལ། །ཉི་ཟེར་འཆར་བ་ཕྱོགས་རིས་མེད། །དེ་ནོར་
བུས་དགོས་འདོད་རེ་བ་སྐོང་། །རིན་ཆེན་བདུན་གྱི་ནོར་མཆོག་འདི། །རྣལ་འབྱོར་པ་ཡི་རྒྱན་དུ་ཆེ། །ལུས་
དང་བྲལ་ཡང་འདི་མི་འབྲལ། །ནོར་གྱི་དམ་པ་ཡིན་ནམ་སེམས། །རྒྱལ་པོའི་ལོངས་སྤྱོད་ལ་སྨོན་རྒྱུ་མེད།།
མཁས་པའི་ཐ་སྙད་ལ་དགའ་རྒྱུ་མེད། །དེ་ཤོབ་བེ་ཡིན་ན་འགུམ་པ་ལགས། །ཞེས་གསུངས་སོ།། །།
ཁ དང་པོར་སྒྲོ་དོགས་ཆོད་ནས་ཀྱང་ཞེས་པའི་མགུར།
༑ དང་པོར་སྒྲོ་འདོགས་ཆོད་ནས་ཀྱང་། །ད་རུང་སྐབས་སུ་ཐེ་ཚོམ་བྱུང་། །བལྟབས་ཀྱང་རྣལ་འབྱོར་
བསླུ་བསླུ་འདྲ། །ད་སྤྲོས་བྲལ་གྱི་སེམས་དང་མི་འབྲལ་འཚལ། །དང་པོ་སྐྱེ་མེད་རྟོགས་ནས་ཀྱང་། །ད་རུང་
སྐབས་སུ་སྙེམ་བྱེད་བྱུང་། །བསྒོམ་པས་ཀྱང་རྣལ་འབྱོར་བསླུ་བསླུ་འདྲ། །ད་མ་ཡེངས་སེམས་དང་མི་འབྲལ་
འཚལ། །དང་པོ་འཛིན་མེད་དུ་བྱས་ནས་ཀྱང་། །ད་རུང་སྐབས་སུ་ཆགས་ཞེན་བྱུང༌། །སྤྱོད་པས་ཀྱང་རྣལ་
འབྱོར་བསླུ་བསླུ་འདྲ། །ད་འཛིན་མེད་ཀྱི་སེམས་དང་མི་འབྲལ་འཚལ། །དང་པོར་རྩེ་གཅིག་ཏུ་གནས་ནས་
ཀྱང་། །ད་རུང་སྐབས་སུ་རེ་དོགས་བྱུང་། །འབྲས་བུས་ཀྱང་རྣལ་འབྱོར་བསླུ་བསླུ་འདྲ། །ད་ལྷུན་གྲུབ་ཀྱི་
སེམས་དང་མི་འབྲལ་འཚལ། །དང་པོར་ཐོད་རྒལ་བྱུང་ནས་ཀྱང༌། །ད་རུང་སྐབས་སུ་ཉམ་ང་བྱུང༌། །ཆོས་
བརྒྱད་ཀྱིས་རྣལ་འབྱོར་བསླུ་བསླུ་འདྲ། །ད་སྨྱོན་པའི་སེམས་དང་མི་འབྲལ་འཚལ། །དང་པོར་གཉེན་འདུན་



199མགུར་གླུའི་སྐབས།
མི་འབྲལ་འཚལ། །ད་མ་ཡེངས་སེམས་དང་མི་འབྲལ་འཚལ། །དང་པོ་འཛིན་མེད་དུ་བྱས་ནས་ཀྱང་། །ད་
རུང་སྐབས་སུ་ཆགས་ཞེན་བྱུང་། །སྤྱོད་པས་ཀྱང་རྣལ་འབྱོར་བསླུ་བསླུ་འདྲ། །ད་འཛིན་མེད་ཀྱི་སེམས་དང་
མི་འབྲལ་འཚལ། །དང་པོར་རྩེ་གཅིག་ཏུ་གནས་ནས་ཀྱང་། །ད་རུང་སྐབས་སུ་རེ་དོགས་བྱུང་། །འབྲས་བུས་
ཀྱང་རྣལ་འབྱོར་བསླུ་བསླུ་འདྲ། །ད་ལྷུན་གྲུབ་ཀྱི་སེམས་དང་མི་འབྲལ་འཚལ། །དང་པོར་ཐོད་རྒལ་བྱུང་ནས་
ཀྱང་། །ད་རུང་སྐབས་སུ་ཉམ་ང་བྱུང༌། །ཆོས་བརྒྱད་ཀྱིས་རྣལ་འབྱོར་བསླུ་བསླུ་འདྲ། །ད་སྨྱོན་པའི་སེམས་
དང་མི་འབྲལ་འཚལ། །དང་པོར་གཉེན་འདུན་སྤངས་ནས་ཀྱང་། །ད་རུང་སྐབས་སུ་ངོ་སྲུང་བྱུང་། །ད་ཡང་
ངོ་སྲུང་མི་བགྱིད་འཚལ། །དང་པོར་དད་པ་སྐྱེས་ནས་ཀྱང་། །ད་རུང་སྐབས་སུ་བཏང་སྙོམས་བྱུང་། །ལེ་ལོས་
ཀྱང་རྣལ་འབྱོར་བསླུ་བསླུ་འདྲ། །ད་བརྩོན་འགྲུས་དང་རྣལ་འབྱོར་མི་འབྲལ་འཚལ།།
ལྷ་གཅིག་དཀོན་མཆོག་གསུམ་པོ་ལ། །དད་གུས་ཀྱི་སྐྱོ་ངལ་མི་བགྱིད་འཚལ། །ཕ་གཅིག་བླ་མ་
དམ་པ་ལ། །མོས་གུས་རྒྱུན་ཆད་མེད་པར་འཚལ། །གདམས་ངག་ཐུགས་ཀྱི་ཉིང་ཁུ་ལ། །ཚིག་ཚོགས་ཀྱི་
ལྷད་ཀྱིས་མ་བསླད་འཚལ། །ལར་མཁས་པ་བས་ཀྱང་བསྒྲུབ་པ་གཅེས། །གཅིག་པུར་སྡོད་ལ་ཉམས་སུ་
ལོངས། །འཁོར་བའི་སྐྱོན་གྱིས་སུན་ཕྱུང་ལ། །ཆོས་མྱ་ངན་འདས་ལ་མོས་པ་དཀའ། །རྒྱུ་འབྲས་ཆོས་ལ་
ཡིད་ཆེས་ནས། །སྐྱོ་ངལ་མེད་པའི་དད་པ་དཀའ། །ན་བ་ཚ་བ་ཀུན་སྤངས་ནས། །བཀོལ་དུ་གཏུབ་པའི་མི་
ལུས་དཀའ། །ལུང་རིག་མན་ངག་དང་ལྡན་པའི། །ཐུགས་རྗེ་ཅན་གྱི་བླ་མ་དཀའ། །འདུ་འཛི་གཡེང་བ་ཀུན་
སྤངས་ནས། །ཉམས་སུ་ལེན་པའི་སློབ་མ་དཀའ། །ཆགས་སྡང་ཞེ་སྡང་ཀུན་སྤངས་ནས། །གཞན་དོན་བྱེད་
པའི་སྙིང་རྗེ་དཀའ། །གཟུང་འཛིན་རྣམ་རྟོག་དང་བྲལ་བའི། །རྩེ་གཅིག་གནས་པའི་བསམ་གཏན་དཀའ།།
དཀའ་བ་རྣམ་བརྒྱད་གདམས་ངག་འདི། །ཆོས་བྱེད་རྣམས་ལ་འདི་ཚོ་གཅེས། །འདི་ཚོ་འཛོམ་པ་བརྒྱ་ལ་
དགའ། །དེ་ཕྱིར་བྱང་ཆུབ་ཐོབ་པར་དཀའ།།
ད་སྒྲོ་འདོགས་སེམས་ལ་ཆོད་པ་ལ། །མཐའ་བྲལ་གྱི་ལྟ་བ་མི་ཟེར་རམ། །དེ་ལུང་རིགས་དང་
འབྲེལ་བ་རྒྱན་དུ་ཆེ། །རྣམ་རྟོག་ཆོས་སྐུར་ཤར་བ་ལ། །རང་བྱུང་བསྒོམ་པ་མི་ཟེར་རམ། །དེ་ཉམས་མྱོང་
དང་འབྲེལ་བ་གནད་དུ་ཆེ། །ཚོགས་དྲུག་རང་སར་གྲོལ་བ་ལ། །ཆགས་མེད་ཀྱི་སྤྱོད་པ་མི་ཟེར་རམ། །དུས་
ཚོད་དང་འབྲེལ་པ་རྒྱན་དུ་ཆེ། །སྟོང་ཉིད་ཀྱི་ཉམས་མྱོང་དང་འབྲེལ་བ་ལ། །སྙན་བརྒྱུད་ཀྱི་གདམས་ངག་
མི་ཟེར་རམ། །དེ་དབང་དང་འབྲེལ་བ་རྒྱན་དུ་ཆེ། །སྟོང་ཉིད་ཀྱི་གསལ་སྣང་སྐྱེ་བ་ལ། །ས་ལམ་གྱི་རིམ་པ་
མི་ཟེར་རམ། །དེ་ལམ་རྟགས་དང་འབྲེལ་བ་རྒྱན་དུ་ཆེ། །རང་སེམས་ཟད་སར་སྐྱལ་བ་ལ། །ཚེ་གཅིག་
སངས་རྒྱས་མི་ཟེར་རམ། །དེ་སྐུ་བཞི་དང་འབྲེལ་བ་རྒྱན་དུ་ཆེ། །མཚན་ཉིད་གསུམ་ལྡན་གྱི་གང་ཟག་ལ།།



200ཞལ་གདམས་དང་མགུར་གླུ་གཅེས་བཏུས།
བརྒྱུད་ལྡན་གྱི་བླ་མ་མི་ཟེར་རམ། །དེ་གདམས་ངག་དང་འབྲེལ་བ་རྒྱུན་དུ་ཆེ། །དད་ལྡན་ཤེས་རབ་ཆེ་བ་
ལ། །སྣོད་ལྡན་གྱི་སློབ་མ་མི་ཟེར་རམ། །དེ་མོས་གུས་དང་འབྲེལ་བ་རྒྱན་དུ་ཆེ།།
བླ་མ་རིན་ཆེན་གྱི་རི་བོ་ལ། །གདམས་ངག་དམ་པའི་ཆུ་མིག་བདོག །དད་པ་སྐྱོ་ངལ་མེད་པས་
འཐུང་ནུས་ན། །ཉེས་སྐྱོན་ཀུན་ལས་ཐར་བར་ངེས། །འདུས་བྱས་ལུས་ཀྱི་བུམ་ནང་ན། །ལྷན་ཅིག་སྐྱེས་པའི་
སྒྲོན་མེ་བདོག །ཏིང་ངེ་འཛིན་ཐོབ་པས་ཆོག་ཤེས་ན། །ཕྱི་ནང་ཆོས་སྐུར་གསལ་བར་ངེས། །རང་ལུས་སྒྱུ་
མའི་རི་བོ་ལ། །རྣམ་པར་ཤེས་པའི་སེང་ཕྲུག་རྩེ། །ཚོགས་དྲུག་ཞེན་མེད་དུ་སྦྱོང་ཤེས་ན། །འཁོར་འདས་
ཟིལ་གྱིས་ནོན་པར་ངེས། །མ་རིག་པ་ཡི་ཚང་ནང་ན། །རྣམ་པར་ཤེས་པའི་ཁྱུང་ཕྲུག་བདོག །ཐབས་ཤེས་ཀྱི་
གཤོག་པ་སྦྱོར་ནུས་ན། །འགྲོ་དྲུག་མཁའ་ལ་ཕུར་བར་ངེས། །བློ་བློ་ཕྱི་ཡི་ཡུལ་ལ་ལྟོས། །ཕྱི་ཡི་ཡུལ་ལ་
བལྟས་ཙམ་ན། །མེ་ལོང་ནང་གི་གཟུགས་བརྙན་བཞིན། །སྣང་ལ་རང་བཞིན་མེད་པར་གདའོ། །བློ་བློ་ནང་
གི་སེམས་ལ་ལྟོས། །ནང་གི་སེམས་ལ་བལྟས་ཙམ་ན། །མར་མེ་རླུང་གིས་མ་བསྐྱོད་བཞིན། །གསལ་ལ་
རྟོག་པ་མེད་པར་གདའོ། །བློ་བློ་ཕྱི་ནང་མཚམས་སུ་ལྟོས། །ཕྱི་ནང་མཚམས་སུ་བལྟས་ཙམ་ན། །མཁའ་ལ་
ཉི་ཤར་ཇི་བཞིན་དུ། །མཚན་མར་རང་སར་གྲོལ་ནས་གདའོ། །བློ་བློ་ཐབས་ལམ་ཟབ་མོ་བསྒོམས། །ཐབས་
ལམ་ཟབ་མོ་བསྒོམས་ཙམ་ན། །དེད་དཔོན་བཟང་པོས་བྱེད་པ་བཞིན། །སེམས་འདོད་པའི་གནས་སུ་སྐྱོལ་
གིན་གདའོ། །བློ་བློ་ཕྱག་རྒྱ་ཆེན་པོ་བསྒོམས། །ཕྱག་རྒྱ་ཆེན་པོ་བསྒོམས་ཙམ་ན། །ནགས་ལ་མེ་ལྕེ་མཆེད་པ་
བཞིན། །ཅིར་སྣང་གྲོགས་སུ་འཆར་གིན་གདའོ། །བློ་བློ་ཕྱོགས་མེད་ལྡོམ་བུ་གྱིས། །ཕྱོགས་མེད་ལྡོམ་བུ་བྱས་
ཙམ་ན། །མཚོ་ལ་ཁ་བ་བབ་པ་བཞིན། །རྣམ་རྟོག་ཐད་ཀར་ཆོད་གིན་གདའོ། །ཞེས་གསུངས་སོ།། །།



201མགུར་གླུའི་སྐབས།
༡ ༣
ཀ རྒྱ་མཚོའི་གཏིང་ནས་བླངས་པ་ཡི་ཞེས་པའི་མགུར།
གླིང་རས་པདྨ་རྡོ་རྗེ། (༡༡༢༨-༡༡༨༨)
༄༅། །ན་མོ་རཏྣ་གུ་རུ། རྒྱ་མཚོའི་གཏིང་ནས་བླངས་པ་ཡི། །ཡིད་བཞིན་ནོར་བུ་རིན་ཆེན་དེ། །དེད་དཔོན་
གྱི་ལག་ཏུ་འགྲིམས་ཙ་ན། །བརྟགས་ཤིང་བརྟགས་ཤིང་རིན་ཐང་སྐྱེ། །བླ་མ་མཁས་ལ་ཞུས་པ་ཡིས། །གྲུབ་
ཐོབ་རྒྱུད་པའི་གདམས་ངག་དེ། །མཁས་བཙུན་གྱི་སྤྱན་སྔར་འགྲིམས་ཙ་ན། །བརྟགས་ཤིང་བརྟགས་ཤིང་
ངེས་ཤེས་སྐྱེ། །མགར་བ་མཁས་ཀྱི་བརྡུངས་བ་ཡི། །རྣོ་ངར་ལྡན་པའི་རལ་གྲི་དེ། །རྣོན་པོའི་དབྱིག་དང་ཕྲད་
ཙ་ན། །བདར་ཅིང་ཇེ་རྣོ་ཇེ་རྣོ་ཐལ། །རྟོགས་ལྡན་བླ་མས་ངོ་སྤྲད་པའི། །ཉམས་མྱོང་རྟོགས་པའི་ཡེ་ཤེས་དེ།།
རྗེ་རིན་པོ་ཆེ་དང་མཇལ་བ་ཡི། །བསྒོམས་ཤིང་ཇི་བརྟན་ཇི་བརྟན་ཐལ། །ཟླ་བ་གཟུགས་ལ་འཕེལ་འགྲིབ་
མེད། །འཕེལ་འགྲིབ་ཉི་མའི་འོད་ལས་འབྱུང་། །ཉི་ཟླ་སོ་སོར་སོང་ཙ་ན། །ཟླ་བའི་གཟུགས་དེ་རྫོགས་པར་
སྣང་། །སེམས་ཆོས་ཀྱི་སྐུ་ལ་འཕེལ་འགྲིབ་མེད། །འཕེལ་འགྲིབ་འཁྲུལ་སྣང་གི་རྒྱུ་ལས་བྱུང་། །འཁྲུལ་སྣང་
དབྱིངས་སུ་ཡལ་ཙ་ན། །སྣང་བ་ཆོས་སྐུར་ཤར་བ་ཡིན། །ཕྱི་ཡི་རྒྱ་མཚོ་བལྟ་འདོད་ན། །ཤིང་ནགས་ཚལ་
མཐོང་ན་རིངས་པ་ཡིན། །ཤིང་ནགས་ཚལ་གྱི་མཚན་མ་ཟད་ཙ་ན། །ཕྱིའི་རྒྱ་མཚོར་སླེབ་པ་ཡིན། །སངས་
རྒྱས་ཀྱི་དགོངས་པ་བལྟ་འདོད་ན། །རྟགས་མཚན་མ་འདོད་ན་རིང་བ་ཡིན། །རྟགས་མཚན་མའི་ཞེ་
ཟད་ཙ་ན། །སངས་རྒྱས་ཀྱི་དགོངས་པ་སླེབ་པ་ཡིན། །གདོད་ནས་དགེ་བའི་ནམ་མཁའ་ལ། །ཉི་ཟླ་གཟའ་
སྐར་ཡོན་ཏན་རྣམས། །རང་ཆས་གདོད་ནས་གནས་མོད་ཀྱི། །དམུས་ལོང་རྣམས་ཀྱིས་མཐོང་བ་མེད། །སེམས་
གདོད་ནས་དག་པའི་ཆོས་སྐུ་ལ། །སངས་རྒྱས་ཆེ་བའི་ཡོན་ཏན་རྣམས། །རང་ཆས་གདོད་ནས་གནས་མོད་
ཀྱི། །མ་དག་པ་ཡིས་མཐོང་བ་མེད། །ཨིབི།། །།རི་ཞེ་འདོད་
ཁ རྟོགས་པའི་ཉམས་རྩལ་རྫོགས་མ་རྫོགས།།
༈ ན་མོ་རཏྣ་གུ་རུ། རྟོགས་པའི་ཉམས་རྩལ་རྫོགས་མ་རྫོགས། །འཆི་བདག་བདུད་དང་ཕྲད་ན་
མངོན། །འཆི་རྒྱུ་མེད་ན་རྫོགས་པ་ཡིན། །འགྱུར་བ་མེད་པ་རྩིས་སུ་ཆེ། །སྒོམ་པའི་རི་རྒྱལ་བརྟན་མི་བརྟན།།
རྐྱེན་ངན་རླུང་གིས་སྐྱོད་ན་མངོན། །གཡོ་འགུལ་མེད་ན་བརྟན་པ་ཡིན། །རང་ས་ཟིན་པ་ཅིག་རྩིགས་སུ་ཆེ།།



202
ཞལ་གདམས་དང་མགུར་གླུ་གཅེས་བཏུས།
ཉམས་མྱོང་སྐྱོ་རགས་བཟང་མི་བཟང་། །རི་ཁྲོད་དགོན་པ་འགྲིམ་ན་མངོན། །སྐྱིད་སྡུག་ཐུབ་ན་བཟང་བ་
ཡིན། །རྒྱུན་དུ་སྲིང་བ་ཅིག་ཅིགས་སུ་ཆེ། །ཞེན་པ་ནང་ནས་ལོག་མ་ལོག །ཟང་ཟིང་གི་ནོར་དང་ཕྲད་ན་
མངོན། །འཛིན་ཆགས་ཟད་ན་ལོག་པ་ཡིན། །ཞེ་འདོད་ཟད་པ་རྩིགས་སུ་ཆེ། །བཟོད་པའི་ཕུབ་ཆུང་སྲ་མི་སྲ། །
ཚིག་རྩུབ་ཀྱི་མདེ་རྩེ་བསྟན་ན་མངོན། །ཁོང་འཁྲུག་མེད་ན་སྲ་བ་ཡིན། །མཁོན་འཛིན་མེད་པ་ཅིག་རྩིགས་
སུ་ཆེ། །དངོས་འཛིན་འཁྲུལ་པ་ཞིག་མ་ཞིག །ཆོས་བརྒྱད་ཀྱི་ཆུ་ལ་བརྒལ་ན་མངོན། །གཟའ་གཏད་མེད་ན་
ཞིག་པ་ཡིན། །བཅོས་མ་མིན་པ་ཅིག་རྩིགས་སུ་ཆེ། །གཅིག་ཤེས་ཀུན་ལ་མཁས་མི་མཁས། །བཀའ་མདོ་
རྒྱུད་ཀྱི་དགོངས་པ་བཀྲོལ་ན་མངོན། །ཐོགས་རྡུགས་མེད་ན་མཁས་པ་ཡིན། །ཀུན་དང་མཐུན་པ་ཅི་རྩིགས་
སུ་ཆེ། །བརྒྱུད་པའི་གདམས་ངག་ཟབ་མི་ཟབ། །སྣོད་ལྡན་གྱི་སློབ་མ་ཁྲིད་ན་མངོན། །གྲུབ་ཐོབ་བྱུང་ན་
ཟབ་པ་ཡིན། །རྩོད་པ་མེད་པ་ཅིག་རྩིགས་སུ་ཆེ། །ཨིབི།། །།
ག བདག་ཕྱིས་ཀྱི་རྣལ་འབྱོར་འདུག་པ་འདི།།
༈ ན་མོ་རཏྣ་གུ་རུ། བདག་ཕྱིས་ཀྱིས་རྣལ་འབྱོར་འདུག་པ་འདི། །མཐུ་སྲོག་སེར་གཏད་མི་ཤེས་
ཏེ། །བྱམས་དང་སྙིང་རྗེའི་དྲག་སྔགས་ཀྱིས། །ཞེ་སྡང་གི་དགྲ་བོ་རྩད་ནས་བཅད། །ཡུལ་གང་དུ་ཕྱིན་ཀྱང་
དགྲ་སྡང་མེད། །བདག་མཐུ་མཁན་གྱི་རྒྱལ་པོ་ཞིག་ཡིན་ནམ་སྙམ། །མཐུ་མི་གསོད་ཀྱི་ཤན་པ་ང་མི་བྱེད།།
བདག་འཚོ་བའི་སྨན་དག་མི་ཤེས་ཏེ། །རྗེ་སྨན་མཆོག་རྒྱལ་པོའི་གདམས་ངག་དེ། །དད་བརྩོན་གཉིས་ཀྱི་
རྟེན་ལགས་པས། །སེམས་སྐྱེ་ཤིའི་ནད་ལས་གྲོལ་ནས་ཐལ། །བདག་སྨན་པའི་རྒྱལ་པོ་ཅིག་ཡིན་ནམ་
སྙམ། །གཤིན་རྗེའི་རྩགས་ཆ་ང་མི་འཛིན། །བདག་གཡུང་དྲུང་གི་བོན་དག་མི་ཤེས་ཏེ། །རྟོགས་པ་འགྱུར་
མེད་ཀྱི་བོན་པོ་ཡིས། །རྣམ་རྟོག་གི་ལྟས་ངན་གཡང་དུ་བསླན། །ལྷ་འདྲེའི་འཇིགས་པ་རང་སར་གྲོལ།།
བདག་བོན་པོའི་རྒྱལ་པོ་ཅིག་ཡིན་ནམ་སྙམ། །བོན་མུ་སྟེགས་ཀྱི་རྔ་ཤང་ང་མི་འཁྲོལ། །བདག་སྲིད་པའི་
རྩིས་དག་མི་ཤེས་ཏེ། །ཆོས་སྐུ་འགྱུར་མེད་ཀྱི་རི་བོ་ལ། །སེམས་སྤྲོས་དང་བྲལ་བའི་དུས་བཏབ་ནས།།
གཟུགས་སྐུའི་བུ་ཚ་དར་ཞིང་རྒྱས། །བདག་རྩིས་མཁན་གྱི་རྒྱལ་པོ་ཅིག་ཡིན་ནམ་སྙམ། །རྫུན་ལུང་གི་གབ་
རྩེ་ང་མི་འདིངས། །བདག་བསགས་པའི་ནོར་དག་མི་གདོག་སྟེ། །ཞེན་པ་རང་ལོག་གི་རྒྱ་མཚོ་ནས། །ཆོག་
ཤེས་ཡིད་བཞིན་གྱི་ནོར་བུ་རྙེད། །ཡུལ་གང་དུ་ཕྱིན་ཀྱང་ལྟོགས་པ་མེད། །བདག་ཕྱུག་པོའི་རྒྱལ་པོ་ཅིག་ཡིན་
ནམ་སྙམ། །ལོག་འཚོའི་རྙེད་པ་ང་མི་འཚོལ། །བདག་གི་བསླབས་པའི་ཆོས་དག་མི་གདོག་སྟེ། །གྲུབ་ཐོབ་
བརྒྱུད་པའི་བླ་མ་ལ། །བཀའ་རྩོད་པ་མེད་པའི་གདམས་ངག་ཞུས། །ད་ཆགས་སྡང་མེད་པའི་ས་ཕྱོགས་སུ།།



203མགུར་གླུའི་སྐབས།
རྫུན་གཡོ་སྒྱུ་མེད་པའི་སྤྱོད་འགྲོས་གྱིས། །ཁྱེད་འདྲིས་བཤེས་མེད་པའི་དད་ལྡན་ལ། །ཞེན་མེད་སྡོམ་པ་
བྱེད་པ་ཡིན། །ཨོཾཐི།། །།
ང་། ཁྱོད་ཅིར་སྣང་རྫུན་དུ་གོ་ལགས་ཀྱང་།།
༈ ན་མོ་རཏྣ་གུ་རུ། ཁྱོད་ཅིར་སྣང་རྫུན་དུ་གོ་ལགས་ཀྱང་། །ལས་རྒྱུ་འབྲས་ཁྱད་དུ་མི་བསོད་
འཚལ། །ལས་རྒྱུ་འབྲས་ཁྱད་དུ་བསོད་པ་ནི། །རྒྱུད་ལ་ལོག་ལྟ་སྐྱེས་པ་ཡིན། །སྒོམ་དུ་མེད་པའི་དོན་རྟོགས་
ཀྱང་། །སྒོམ་ཆེན་གྲོང་ཁ་མི་འགྲིམ་འཚལ། །སྒོམ་ཆེན་གྲོང་ཁ་འགྲིམས་པ་ན། །རྒྱལ་པོ་དམངས་སུ་བབས་
པ་ཡིན། །དགག་སྒྲུབ་མེད་པའི་དོན་རྟོགས་ཀྱང་། །གཞན་གྱིས་དད་པ་མི་ལྡོག་འཚལ། །གཞན་གྱིས་དད་
པ་ལྡོག་པ་ན། །སྐུར་འདེབས་དམྱལ་བར་སྐྱུར་བ་ཡིན། །རེ་དོགས་མེད་པའི་དོན་རྟོགས་ཀྱང་། །འདུས་བྱས་
ཆོས་སྤྱོད་མི་སྤོང་འཚལ། །འདུས་བྱས་ཆོས་སྤྱོད་སྤངས་པ་ན། །གཞན་དོན་གྱི་ཟམ་པ་བསྐྱེལ་བ་ཡིན།།
སེམས་དྲི་མ་མེད་པའི་དོན་རྟོགས་ཀྱང་། །སྡོམ་གསུམ་ཁྱད་དུ་མི་བསོད་འཚལ། །སྡོམ་གསུམ་ཁྱད་དུ་
བསད་པ་ན། །བསྟན་པའི་རྒྱལ་མཚན་སྙལ་བ་ཡིན། །རང་རྟོགས་པ་ཕུལ་དུ་ཕྱིན་ལགས་ཀྱང་། །དམ་པ་
གཞན་ལ་མི་གཤེ་འཚལ། །དམ་པ་གཞན་ལ་གཤེས་པ་ན། །ཕྲག་དོག་རྒྱུད་ལ་སྐྱེས་པ་ཡིན། །ཡིག་གེ་མེད་
པའི་དོན་རྟོགས་ཀྱང་། །བཀའ་སྡེ་སྣོད་ཁྱད་དུ་མི་བསད་འཚལ། །སྡེ་སྣོད་ཁྱད་དུ་བསད་པ་ན། །ཆོས་ལ་
ལོག་ལྟ་སྐྱེས་པ་ཡིན། །མངོན་ཤེས་རྒྱུད་སྐྱེས་ལགས་ཀྱང་། །སྒོམ་ཉམས་སོས་དལ་དུ་མི་བཤད་འཚལ།།
སྒོམ་ཉམས་སོས་དལ་དུ་བཤད་པ་ན། །འདྲེ་མོ་སྙིང་ལ་ཞུགས་པ་ཡིན། །ནུས་པ་དཔག་མེད་སྐྱེས་ལགས་
ཀྱང་། །གྲོང་པའི་འདྲེ་འདུལ་བགྱིས་པ་ན། །འདོད་པའི་ཚ་ཆུ་འཐུངས་པ་ཡིན། །ཕན་སེམས་རྒྱུད་ལ་སྐྱེས་
ལགས་ཀྱང་། །གདམས་ངག་ཕྲལ་རྫོགས་མི་བགྱིད་འཚལ། །གདམས་ངག་ཕྲལ་རྫོགས་བགྱིས་པ་ན།།
མཁའ་འགྲོའི་བཀའ་ཆད་ཉེས་པ་ཡིན། །ཐ་སྙད་ཚིག་ལ་མ་རྨོངས་ཀྱང་། །སྒོམ་ཆེན་གཞུང་བཤད་མི་
བགྱིད་འཚལ། །སྒོམ་ཆེན་གཞུང་བཤད་བགྱིས་པ་ན། །སྒོམ་སྒྲུབ་རླུང་ལ་བསྐུར་བ་ཡིན། །ཟང་ཟིང་ཆར་
ལྟར་བབས་ལགས་ཀྱང་། །སྒོམ་ཆེན་ལས་ཀ་མི་བགྱིད་འཚལ། །སྒོམ་ཆེན་ལས་ཀ་བགྱིས་པ་ན། །གཡེང་
བའི་རླུང་ཚུབ་ལངས་པ་ཡིན། །ཞལ་ཧ་རི་མོའི་དབྱངས་ཆུང་འདི། །སྒྲགས་ཡང་རྫོང་ཤེལ་གྱི་བྲག་ཕུག་དུ།།
ཆོས་བཞིན་སྒྲུབ་པའི་གང་ཟག་ལ། །ཕན་དུ་རེ་ནས་བླངས་པ་ལགས། །ༀཐི།། །།



204
ཞལ་གདམས་དང་མགུར་གླུ་གཅེས་བཏུས།
༡༤
ཀ ཕྱག་ཆེན་ལྔ་ལྡན་རྟོགས་པའི་མགུར།
སྐྱོབ་པ་འཇིག་རྟེན་མགོན་པོ། (༡༡༢༣—༡༡༩༣)
༄༅༅། །དཔལ་ཕག་མོ་གྲུ་པའི་ཞབས་ལ་འདུད། །བྱམས་དང་སྙིང་རྗེའི་རྟ་ཕོ་ལ། །གཞན་ཕན་གྱི་དཀྱུས་
ཐོག་མ་བཅད་ན། །ཁྲོམ་ལྷ་མིའི་འོར་ཆེ་མི་འབྱུང་བས། །སེམས་སྔོན་འགྲོ་འདི་ལ་ནན་ཏན་མཛོད། །རང་
ལུས་ལྷ་སྐུའི་རྒྱལ་པོ་ལ། །གཞི་འགྱུར་མེད་ཀྱི་བརྟན་ས་མ་ཟིན་ན། །མ་མཁའ་འགྲོའི་འཁོར་འབངས་མི་
འདུ་བས། །ལུས་ཡི་དམ་གྱི་ལྷ་ལ་ནན་ཏན་མཛོད། །བླ་མ་སྐུ་བཞིའི་གངས་རི་ལ། །མོས་གུས་ཀྱི་ཉི་མ་མ་
ཤར་ན། །བྱིན་རླབས་ཀྱི་ཆུ་རྒྱུན་མི་འབྱུང་བས། །སེམས་མོས་གུས་འདི་ལ་ནན་ཏན་མཛོད། །སེམས་ཉིད་
ཀྱི་ནམ་མཁའ་ཡངས་པ་ལ། །རྣམ་རྟོག་གི་སྤྲིན་ཚོགས་མ་དེངས་ན། །མཁྱེན་གཉིས་ཀྱི་གཟའ་སྐར་མི་བཀྲ་
བས། །སེམས་མི་རྟོག་འདི་ལ་ནན་ཏན་མཛོད། །ཚོགས་གཉིས་ཡིད་བཞིན་གྱི་ནོར་བུ་ལ། །སྨོན་ལམ་གྱིས་
བྱི་དོར་མ་བྱས་ན། །དགོས་འདོད་ཀྱི་འབྲས་བུ་མི་འབྱུང་བས། །རྗེས་བསྔོ་བ་འདི་ལ་ནན་ཏན་མཛོད། །ཅེས་ན
ཕྱག་ཆེན་ལྔ་ལྡན་གྱི་རྟོགས་མགུར་བྱ་བ་སྐྱོབ་པ་ཉིད་ཀྱིས་མཛད་དོ།།11
ཁ བློ་གཏད་ཅིག་འདུག་གམ་མི་འདུག་སོམས།།
༈ དཔལ་ཕག་མོ་གྲུ་པའི་ཞབས་ལ་འདུད། །བུ་ཉོན་དང་གསོན་དང་རིན་ཆེན་གྲགས། །ཀྭ་ཅིས་
ཀྱང་མི་རྟག་འཆི་བ་ལ། །ཆོས་འཇིག་རྟེན་གྱི་བྱ་བཞག་ཀྱང་རྫུན་པོར་གདའ། །ཆོས་བརྒྱད་འཇའ་ཚོན་གྱི་
རི་མོ་ལ། །ཀྭ་བློ་གཏད་ཅིག་འདུག་གམ་མི་འདུག་སོམས། །གྲོགས་འདུས་ནས་འབྲལ་བ་མཐོང་ཙ་ན།།
གཉེན་ཉེ་དུའི་གདུང་སེམས་ཀྱང་རྫུན་པོར་གདའ། །སྙིང་གཏམ་བྲག་ཆ་ལྟ་བུ་ལ། །ཀྭ་བློ་གཏད་ཅིགད་ཅིག་འདུག་
གམ་མི་འདུག་སོམས། །ལུས་འབྱུང་བཞི་ལ་དར་རྒུད་བྱུང་ཙ་ན། །སྒྱུ་ཤེད་དང་དཔའ་རྩལ་ཡང་རྫུན་
གདའ། །ལང་ཚོ་སྟོན་ཀའི་མེ་ཏོག་ལ། །ཀུ་བློ་གཏད་ཅིག་འདུག་གམ་མི་འདུག་སོམས། །ནོར་བསགས་ནས་
འཛད་པ་མཐོང་ཙ་ན། །སེར་སྣ་དང་སྡུག་གསོག་ཀྱང་རྫུན་པོར་གདའ། །ཟས་ནོར་རྩྭ་ཁའི་ཟིལ་པ་ལ། །ཀྭ་
བློ་གཏད་ཅིག་འདུག་གམ་མི་འདུག་སོམས། །སྐྱེ་འཆིའི་སྡུག་བསྔལ་མཐོང་ཙ་ན། །ཁྲོམ་ལྷ་མིའི་བདེ་སྐྱིད་
ཀྱང་རྫུན་པོར་གདའ། །སྐྱིད་སྡུག་སྲིད་པའི་འཁོར་ལོ་ལ། །ཀྭ་བློ་གཏད་ཅིག་འདུག་གམ་མི་འདུག་སོམས།།
ཕ་བྱང་ཆུབ་སེམས་ཀྱི་སྡོང་པོ་ལ། །གདུལ་བྱའི་ཕྱོགས་རིས་ཀྱང་རྫུན་པོར་གདའ། །ཡུལ་ངན་སྡིག་པའི་བ



205མགུར་གླུའི་སྐབས།
གྲོགས་པོ་ལ། །ཀྭ་བློ་གཏད་ཅིག་འདུག་གམ་མི་འདུག་སོམས། །སེམས་ཅན་ཕ་མར་ཤེས་ཙ་ན། །རང་
གཅེས་འཛིན་གྱི་ཞེ་འདོད་ཀྱང་རྫུན་པོར་གདའ། །སྒོས་སོ་ཐར་ཉན་ཐོས་ཀྱི་ཐེག་པ་ལ། །ཀ་བློ་གཏད་ཅིག་
འདུག་གམ་མི་འདུག་སོམས། །ལས་རྒྱུ་འབྲས་ལ་ངེས་ཤེས་སྐྱེས་ཙ་ན། །ཆོས་བྱར་མེད་ཀྱི་ཁ་ཏ་ཡང་རྫུན་
པོར་གདའ། །འབྲུག་ཆར་མེད་ཀྱི་ནམ་མཁའ་སྟོང་པ་ལ། །ཀ་བློ་གཏད་ཅིག་འདུག་གམ་མི་འདུག་སོམས།།
ཉམས་བྱིན་རླབས་དང་ལྡན་པའི་བླ་མ་ལ། །བདུད་བར་ཆད་དང་གོལ་ས་ཡང་རྫུན་པོར་གདའ། །ཚིག་རྒྱུད་
ནེ་ཙོའི་འདོན་པ་ལ། །ཀུ་བློ་གཏད་ཅིག་འདུག་གམ་མི་འདུག་སོམས། །རང་སེམས་མངོན་དུ་གྱུར་ཙ་ན།།
གྲངས་མེད་གསུམ་ཡང་རྫུན་པོར་གདའ། །དྲང་དོན་ཐེག་པའི་མགོ་སྐོར་ལ། །ཀྭ་བློ་གཏད་ཅིག་འདུག་གམ་
མི་འདུག་སོམས། །གནས་རྟེན་ཕྱགས་སྟེང་གི་དུར་ཁྲོད་ན། །བུ་གཅིག་པུར་སྡོད་པ་མི་སྐྱོ་འམ། །ཐམས་ཅད་
མི་རྟག་འཆི་བ་ལ། །ཆགས་ཞེན་མ་ཆེ་རིན་ཆེན་གྲགས། །སེམས་འཕྲེང་ན་བླ་མའི་ཐུགས་ཀར་འཕོས།།
ཞེས་པ་སྐྱོབ་པ་རིན་པོ་ཆེས་བུ་སློབ་རྣམས་ལ་གྲུབ་རྟགས་སྣ་རེ་སྟོན་དགོས་གསུངས་པས། ཐམས་ཅད་ཀྱིས་གྲུབ་རྟགས་མི་
འདྲ་བ་རེ་རེ་བསྟན་པའི་དུས་ཉེ་གནས་རིན་ཆེན་གྲགས་ཀྱིས་སྟོན་མ་སྤོབས་ནས་ཅུང་ཟད་སྐྱེངས་པས་རྐྱེན་བྱས་ཏེ། འདས་པའི་སྐུ་གདུང་
རྟེན་ཕྱགས་སྟེང་དུ་གདན་དྲངས་ནས་དེའི་སྙིང་ཁར་སྦ་འཁར་བཙུགས་ནས་མགུར་གསུངས་པ་ལགས།།11



206
ཞལ་གདམས་དང་མགུར་གླུ་གཅེས་བཏུས།
༡༥
ཀ གཉེན་པོ་བསྟེན་ཚུལ་གྱི་ཉམས་དབྱངས།
རྗེ་བཙུན་གྲགས་པ་རྒྱལ་མཚན། （༡༡༤༧–༡༢༡༦)
༄༅། །ན་མོ་གུ་རུ་བྷྱ། སེམས་ཀྱི་རང་སོ་མ་ཚུགས་པས། །ཅི་བྱས་སེམས་ལ་བདེ་དུས་མེད། །ཆོས་རྣམས་
སེམས་སུ་མ་ཤེས་པས། །ཀུན་བརྟགས་ཀྱི་མཚན་མ་སྣ་ཚོགས་སུ། །འཁྲུལ་སྣང་ཁྱོད་ལ་ཏིད་མ་ཆེས། །ད་
སྤྲང་པོའི་མཚན་མ་ལ་རྟོག་ཉན་མེད། །མཉམ་གཞག་དང་རྗེས་ཐོབ་བྱང་ཆུབ་ཀྱི་ལམ། །ལམ་དེ་ཀུན་ཕྱག་
རྒྱ་ཆེན་པོའི་ངང་། །ཁ་ཟས་བདུད་རྩིར་མ་ཤེས་པས། །ཟས་བཟང་ངན་གྱི་བླང་དོར་གང་ཡང་སྐྱེ། །ཟས་
དངོས་སྣང་མེད་ཁྱོད་ལ་ཡིད་མ་ཆེས། །ད་སྤྲང་ཟས་དཀའ་ལས་ཀྱིས་ཚོལ་ཉནའང་མེད། །ཟས་ཁ་ལ་གང་
བབ་ཕུང་པོའི་གསོས། །ཟས་དེ་ཀུན་ཀྱང་ཕྱག་རྒྱ་ཆེན་པོའི་ངང་། །སྣང་བ་དཔེ་ཆ་རུ་མ་ཤེས་པས། །ཐ་སྙད་
ཀྱི་མཐའ་ལ་ཐུག་པ་མེད། །གཞུང་ཚིག་དང་ཡི་གེ་ལ་ཡིད་མ་ཆེས། །ད་སྤྲང་པོ་གཞུང་བཤད་བྱེད་ཉནའང་
མེད། །གདམས་ངག་ཚིག་རེ་ཙམ་སྣོད་ལྡན་གྱི་སྣོད། །དོན་དེ་ཀུན་ཕྱག་རྒྱ་ཆེན་པོའི་ངང་། །སེམས་འཁོར་
འདས་ཀྱི་མངའ་བདག་ཏུ་མ་ཤེས་པས། །མངའ་རིས་སློབ་འཁོར་ལ་མངོན་ཞེན་བྱས། །བློ་ཕར་ཤོར་གྱི་མི་
ལ་ཡིད་མ་ཆེས། །ད་སྤྲང་པོ་མ་ཐུལ་བ་འདུལ་ཉནའང་མེད། །རྗེས་དྲན་དྲུག་པོ་བྱང་ཆུབ་ཀྱི་གྲོགས། །དེ་
ཀུན་ཀྱང་ཕྱག་རྒྱ་ཆེན་པོའི་ངང་། །དབྱངས་ཕྱག་རྒྱ་ཆེན་པོའི་ངང་དྲུག་འདི། །བློ་སྐྱོ་བའི་ཚེ་ན་བླངས་པ་ཡིན།།
སེམས་གཉེན་པོ་བསྟེན་ནས་བླངས་པ་ཡིན། །རྗེ་བཙུན་རིན་པོ་ཆེའི་མགུར་ཨི་ཐི།།
ཁ སེམས་འདུལ་ཚུལ་གྱི་ཉམས་དབྱངས།
༈ བླ་མ་དམ་པའི་ཞབས་ལ་ཕྱག་འཚལ་ལོ། །མངོན་ཤེས་མིག་བྲལ་བདག་ནི་ལས་མང་ཞིང་། །
མ་དྲངས་སྐྱེ་བོའི་གཅོང་རོང་ཚེར་སྣང་དུ། །བྱང་ཆུབ་སེམས་ཀྱི་མཁར་ཤིང་ལྕུག་ལྡེམ་པས། །ཁྲོ་བཅས་
གཡང་སའི་ནང་དུ་ལྷུང་དུ་དོགས། །སེམས་ཀྱི་གླང་པོ་ཚུལ་ཁྲིམས་ཀྱི་ལྕགས་ཀྱུ་ཅན། །དྲན་དང་ཤེས་བཞིན་
རྒྱན་གྱིས་ལེགས་བརྒྱན་ནས། །བྱང་ཆུབ་སེམས་ཀྱི་བཀའ་ཆེན་མ་བརྟན་ན། །ང་རྒྱལ་མྱོས་ཆུས་ལས་ལ་
བཤེས་ཀྱིས་དོགས། །ཡིད་ཀྱིས་ཅང་ཤེས་ཐོས་བསམ་རྒྱན་ཅན་འདི། །བསྒོམ་སེམས་བརྩོན་པའི་ལྕག་གིས་
མ་བསྐུལ་ན། །མངའ་རིས་ཡུལ་གྱི་ལྗང་བུས་སེམས་དྲངས་ནས། །ཀུན་མཁྱེན་རྒྱལ་པོའི་གནས་སུ་མ་ཕྱིན་
དོགས། །སེམས་ཀྱི་དེད་དཔོན་རྒྱུད་དོན་གྲུ་གཟིངས་ཅན། །ཏིང་འཛིན་བརྩོན་པའི་བ་དན་གྱིས་བརྒྱན་ཀྱང་།།



207མགུར་གླུའི་སྐབས།
གདམས་ངག་ཟབ་མོའི་རིག་སྔགས་བསྟེན་བྱས་ལ། །ཏིང་འཛིན་སྐྱོན་ཅན་ཀློང་དུ་འགྲོ་མི་བྱ། །དཔལ་ལྡན་ས་
སྐྱའི་གནས་སུ་གསུངས།།11
ག རྨི་ལམ་ཉམས་ལེན་བརྒྱད་ཀྱི་ཉམས་དབྱངས།
༈ བླ་མ་རྣམས་ལ་ཕྱག་འཚལ་ལོ། །གྲོང་དང་གནས་གཞི་ཚོང་འདུས་གསུམ། །སེམས་དམུ་རྒོད་རྟ་
ཡི་འཕྱོ་ས་ལགས། །ལྷག་མཐོང་གི་སྐྱེས་བུ་ངན་པ་དང་། །ཞི་གནས་ཀྱི་སྲབ་ཕྱོགས་ཞན་པ་གཉིས། །རྟ་དམུ་
རྒོད་ཁ་ལོ་མ་འཆིངས་པ། །ལས་ངན་གྱི་ཐང་ལ་བརྒྱུ གས་བརྒྱུགས་ནས། །སྡུག་བསྔལ་གྱི་གཡང་སར་
བསྒྱུར་ཉན་ཡོད། །རི་དགས་སྨྲས་མ་བྱུང་བ་བཞིན། །དབེན་པར་སྡོད་ལ་ཉམས་སུ་ལོང་། །མང་པོ་འཚོགས་
ན་རྩོད་པ་འཕེལ། །གཉིས་སུ་བསྡད་ན་ལོང་གཏམ་འཕེལ། །གཞོན་ནུ་མ་ཡི་དྲྭ་བུ་བཞིན། །རང་གཅིག་པུར་
སྡོད་ལ་ཉམས་སུ་ལོང་། །ཕྱོགས་རིས་གྲྭ་བའི་ཉམས་དགའ་དང་། །དགེ་འདུན་སྡེ་པའི་བརྩི་བཞག་གཉིས།།
ཡོན་བདག་ཕོ་མོའི་བསྙེན་བཀུར་གསུམ། །འདི་གསུམ་བདུད་ཀྱི་ཕྱེ་གཏོར་ལགས། །ཆོས་ཆགས་མེད་ཚུལ་
དུ་ཉམས་སུ་ལོང་། །སྣང་བ་ལ་ཞེན་པ་ཆེ་དང་གཅིག །ནོར་རྫ་ས་ལ་འཛིན་པ་ཆེ་དང་གཉིས། །ཟས་སྐོམ་ལ་
ཆགས་པ་ཆེ་དང་གསུམ། །འདི་གསུམ་སྒོམ་ཆེན་གྱི་དམུ་ཆུ་ལགས། །ཡིད་འཛིན་མེད་ཀྱི་རྩ་བཤལ་དྲག་ཏུ་
ཐོང་། །ཆོས་བུ་ཆུང་གི་ཚུལ་དུ་ཉམས་སུ་ལོང་། །དྲན་པ་ཉམས་པའི་ཆང་དང་གཅིག །སྙིང་རྗེ་ཉམས་པའི་ཤ་
དང་གཉིས། །གྲགས་པ་ཉམས་པའི་བུད་མེད་གསུམ། །འདི་གསུམ་སྒོམ་ཆེན་གྱི་ཁོང་སྐྲན་ལགས། །ངེས་
འབྱུང་གི་མེ་བཙའ་མྱུར་དུ་ཐོབ། །ཆོས་སྨྱོན་པའི་ཚུལ་དུ་ཉམས་སུ་ལོང་། །ནད་པའི་སྔས་སྲུང་བྱེད་དང་གཅིག།
ཕྱུག་པོའི་སྲི་བུ་གསོ་དང་གཉིས། །ལོག་འཚོའི་མངོན་ཤེས་བཤད་དང་གསུམ། །འདི་གསུམ་སྒོམ་ཆེན་གྱི་
ལམ་ལོག་ལགས། །བསྙེན་བཀུར་བདུད་དུ་ཤེས་པར་མཛོད། །ཆོས་འདྲིས་མེད་ཚུལ་དུ་ཉམས་སུ་ལོང་། །ཞི་
གནས་རྐྱང་པའི་བདེ་བ་དང་། །རོ་མྱང་མཚུངས་ལྡན་མ་རིག་པ། །སྙིང་རྗེ་བྲལ་བའི་སྟོང་སྒོམ་གསུམ། །འདི་
གསུམ་སྒོམ་ཆེན་གྱི་གོལ་ས་ལགས། །ཁྱུང་ཆེན་མཁའ་ལ་ལྡིང་བ་བཞིན། །ཆོས་ཟུང་འཇུག་གི་ཚུལ་དུ་ཉམས་
སུ་ལོང་། །མོས་གུས་ཅན་གྱི་སློབ་མ་དང་། །ལས་ཀྱི་འབྲེལ་བའི་གཉེན་དང་གཉིས། །དམ་ཚིག་ཅན་གྱི་
མཆེད་ལྕམ་གསུམ། །སྣང་བ་ཐུགས་ཕྲད་དུ་འགྲོགས་མཛོད་ལ། །འཕྲལ་ལ་གདུང་སེམས་མ་ཆེ་བར། །ཆོས་
རྨི་ལམ་ཚུལ་དུ་ཉམས་སུ་ལོང་། །རྨི་ལམ་ཉམས་ལེན་བརྒྱད་ཀྱི་དབྱངས། །ཨིབི།། །།



208ཞལ་གདམས་དང་མགུར་གླུ་གཅེས་བཏུས།
༡༦
ཀ ལྟ་སྒོམ་སྤྱོད་གསུམ་གྱི་གདེངས་ཚད་ཀྱི་མགུར།
གཙང་པ་རྒྱ་རས་ཡེ་ཤེས་རྡོ་རྗེ། (༡༡༦༡—༡༢༡༡)
༄༅། །ན་མོ་རིན་པོ་ཆེ། སེམས་གཞི་རྩ་བྲལ་བའི་དོན་རྟོགས་པས། །འཁོར་འདས་ངོ་བོ་གཅིག་ཏུ་འདྲེས།།
དགག་སྒྲུབ་བྱ་རྒྱུ་ཡང་མ་མཐོང་ངོ༌། །བདག་གི་ལྟ་བའི་གདེང་ཚད་ཡིན། །སེམས་མ་བཅོས་བཞག་པ་ཆོས་
ཀྱི་སྐུ། །བློ་བུར་རྟོག་པ་རང་སར་གྲོལ། །དོན་བསམ་དུ་མེད་པ་ཅིག་ཉམས་སུ་མྱོངས། །བདག་གི་སྒོམ་པའི་
གདེང་ཚད་ཡིན། །ཚོགས་དྲུག་ཡུལ་གྱི་སྣང་བ་འདི། །འཛིན་མེད་རང་གྲོལ་ཉིད་དུ་སོང་། །གཟའ་གཏད་
འདུག་པར་ངས་མ་མཐོངས། །བདག་གི་སྤྱོད་པའི་གདེང་ཚད་ཡིན། །མཁའ་ལྟར་དག་པའི་སེམས་ཉིད་ལ།།
ཉེས་ལྟུང་དྲི་མས་གོས་པ་མེད། །བསྲུང་འཆས་འདུག་པར་ངས་མ་མཐོངས། །བདག་གི་དམ་ཚིག་གདེང་ཚད་
ཡིན། །ཐ་མལ་རྣམ་རྟོག་རང་ག་འདི། །ཆོས་ཀྱི་སྐུ་རུ་ངོ་ཤེས་པས། །རྒྱལ་བའི་སྐུ་གསུམ་ལྷུན་གྱིས་གྲུབ།།
བདག་གི་འབྲས་བུའི་གདེང་ཚད་ཡིན། །ཡེ་ནས་ཡིན་པའི་དོན་རྟོགས་པས། །སྒྱུ་ལུས་ཀྱི་ཆུ་བུར་ཞིག་ཙ་ན།།
སེམས་ཆོས་སྐུའི་ངང་དུ་ཀླག་རྩེར་འགྲོ །བདག་གི་འཆི་བྲོད་ཀྱི་གདེང་ཚད་ཡིན། །བླ་མ་རྗེ་འདི་དྲིན་རེ་ཆེ།།
མ་ལ་བུ་སྐྱེས་དོན་རེ་ཆེ། །མི་ལུས་ཐོབ་པ་དགེ་རེ་ཆེ། །བློ་བདེ་མོར་གདའ་འོ་སྐལ་ལྡན་ཀུན།།
ཅེས་པའི་མགུར་དེ་གསུངས་ནས་བཞུགས་པ་ལས། ཡང་ཁོང་རྣམས་ན་རེ། དགེ་སྦྱོར་གང་སྐྱིད་དུ་བྱས་པས་ཆོག་པ་ལ། རྒྱུགས་
དཀོན་ལ་ལྷགས་པ་ཚ་བ་འདིར་ཅི་བྱེད་ཟེར་བ་ལ། ཆོས་རྗེ་ཐུགས་རུས་ཆེར་སྐྱེས་ཏེ། ཁྱེད་རང་རྣམས་སྐྱིད་སར་སོང་། ང་ནི་འདི་གར་སྡོད་
གསུངས་ནས། ལྕགས་ཕུར་ཅན་དུ་འདག་སྦྱར་མཛད་ནས་བཞུགས་པས། ཐུགས་དམ་འཕེལ་བའི་སྐྱིད་པར་བྱུང་ནས། སྐྱིད་པ་བདུན་གྱི་
མགུར་འདི་གསུངས་སོ།། །།
ཁ སྐྱིད་ཚོར་རྣམ་པ་བདུན་གྱི་མགུར།
༈ ༡ དགུན་ལོ་གསར་ལྷགས་པའི་ཨ་རང་ལ། །མི་གཞན་མ་སློག་པའི་འོག་ན་ཚུགས་པ་མེད། །ང་
བདེ་དྲོད་ལུས་ལ་འབར་ལགས་པས། །རས་གོས་རྐྱང་གཅིག་གི་འོག་ན་སྐྱིད་དུ་ཚོར། །སྐྱིད་དུ་ཚོར་རོ་རིན་
པོ་ཆེ།༢།ཁོང་བཟར་མེད་ཀྱི་ཁྱིམ་ཐབ་མཐོང་ཙམ་ན། །ལྟོ་གོས་གཉིས་ཀྱི་སྦྱོང་ལུགས་སམ། །ང་སྐྱིད་མེད་ཀྱི་
སྡུག་རོགས་མ་བཙལ་བས། །གྲོས་མགོ་མ་ལོག་སྐྱིད་དུ་ཚོར། །སྐྱིད་དུ་ཚོར་རོ་རིན་པོ་ཆེ། ༣།ཁོང་ཕྱུག་པོའི་



209མགུར་གླུའི་སྐབས།
སེར་སྣ་མཐོང་ཙམ་ན། །ཆོག་ཤེས་འཆི་ཀའི་དུས་ན་མེད། །བདག་ཞན་པ་ནང་ནས་ལོག་ལགས་པས།།
འདོད་པ་ཟད་པས་སྐྱིད་དུ་ཚོར། །སྐྱིད་དུ་ཚོར་རོ་རིན་པོ་ཆེ།༤ །ཁོང་ཞིང་པའི་སྦྱོང་ལུགས་མཐོང་ཙམ་ན། །ལས་
མ་ཤི་བར་ལ་ཟིན་པ་མེད། །བདག་འཇིག་རྟེན་བྱ་བ་མཐོང་ལགས་པས། །བྱ་རྩོལ་དང་བྲལ་བས་སྐྱིད་དུ་
ཚོར། །སྐྱིད་དུ་ཚོར་རོ་རིན་པོ་ཆེ།། །ཁོང་ཟོག་པོའི་སློབ་མ་མཐོང་ཙམ་ན། །ལོག་འཚོ་བརྙེད་པ་འཚོལ་ལུགས་
སམ། །བདག་མཚན་རྗེ་དང་མཇལ་ལགས་པས། །འཇུག་སྒོ་མ་ལོག་སྐྱིད་དུ་ཚོར། །སྐྱིད་དུ་ཚོར་རོ་རིན་པོ་
ཆེ།༦།མཚན་བཅས་ཀྱི་དགེ་སྦྱོར་མཐོང་ཙམ་ན། །རེ་དོགས་སྲང་ལ་འཇུག་ལུགས་སམ། །བདག་རང་སེམས་
གཏན་ལ་ཕེབས་ལགས་པས། །ཉལ་བས་ཆོག་པས་སྐྱིད་དུ་ཚོར། །སྐྱིད་དུ་ཚོར་རོ་རིན་པོ་ཆེ།༧།ཁོང་ཞི་གནས་
སྒོམ་པ་མཐོང་ཙམ་ན། །བྱིང་རྨུགས་གཉིས་ཀྱི་མང་ལུགས་སམ། །བདག་རྟོགས་པ་ནང་ནས་ཤར་ལགས་
པས། །སྡུག་རྩིར་མ་དགོས་སྐྱིད་དུ་ཚོར། །སྐྱིད་དུ་ཚོར་རོ་རིན་པོ་ཆེ།།
ལོ་གསར་ལྷགས་པ་བུ་ཡུག་གསུམ། །ཁོང་གྲང་པ་ཅན་གྱི་སྤང་བྱ་ཡིན། །ངེད་བདེ་དྲོད་འབར་བའི་
རྒྱན་དུ་ཆེ། །ལྷགས་ངར་སྐྱེས་ཀྱིན་ངེས་ཤེས་སྐྱེས། །བུ་ཡུག་འཚུབས་ཤིང་སྐྱིད་དུ་ཚོར། །དུག་ལྔ་སྡུག་བསྔལ་
རྣམ་རྟོག་གསུམ། །ལས་དང་པོ་པའི་སྤང་བྱ་ཡིན། །ངེད་སེམས་ཉིད་རྟོགས་པའི་རྒྱན་དུ་ཆེ། །དུག་ལྔ་ཤར་
སྐྱིན་ངེས་ཤེས་སྐྱེ། །ཉོན་མོངས་སྐྱེས་ཤིང་སྐྱིད་དུ་ཚོར། །སྐྱིད་དུ་ཚོར་རོ་རིན་པོ་ཆེ། །རྒྱ་རས་ཕྱོགས་བཅུར་
མ་གྲགས་ཀྱང་། །བླ་མ་ཡི་དམ་མཁའ་འགྲོ་ཡིས། །དུས་རྟག་ཏུ་བྱིན་གྱིས་བརླབས་པ་ཡིན། །གྲོགས་རྟོགས་
ལྡན་རྣམས་ལ་དེ་སྐད་གསུངས།།
ག ཟུར་ཟ་ལ་བརྟེན་པའི་འཆོངས་པ་དྲུག་གི་མགུར།
༈ ན་མོ་རིན་པོ་ཆེ། འཁོར་བ་སྡུག་བསྔལ་གྱི་རང་བཞིན་ལ། །སྐྱོ་བ་སྐྱེས་པའི་ཆོས་བཤད་ཀྱང་།།
ཞེན་པ་ལྡོག་པ་གཅིག་ཀྱང་མེད། །གླུ་བླངས་པས་ཕན་པ་ཅང་གདའ་འམ། །མི་ཚེ་རྩ་ཁའི་ཟིལ་པ་འདྲ། །སྡད་
ལོང་མེད་དོ་བྱས་ལགས་ཀྱང་། །ཆོས་ལ་འགྲོ་བ་ཅིག་ཀྱང་མེད། །གླུ་བླངས་པས་ཕན་པ་ཅང་གདའ་འམ།།
ཞིང་ས་རྣམས་ལ་དཔེ་བཞག་ནས། །ལས་རྒྱུ་འབྲས་བདེན་པའི་ཆོས་བཤད་ཀྱང་། །སྡིག་ལ་འཛེམ་མཁན་
གཅིག་ཀྱང་མེད། །གླུ་བླངས་པས་ཕན་པ་ཅང་གདའ་འམ། །དལ་འབྱོར་མི་ལུས་ཐོབ་དུས་སུ། །བསྟན་
ཁྲིམས་བསྲུང་དང་མི་ནུས་ཏེ། །ཟས་ཁྲིམས་ཉིན་རེ་བླངས་མཁན་མེད། །གླུ་བླངས་པས་ཕན་པ་ཅང་གདའ་
འམ། །གྲུབ་ཐོབ་བརྒྱུད་པའི་གདམས་ངག་རྣམས། །འཕངས་པ་མེད་པར་བྱིན་ལགས་ཀྱང་། །ཉམས་སུ་



210ཞལ་གདམས་དང་མགུར་གླུ་གཅེས་བཏུས།
ལེན་མཁན་གཅིག་ཀྱང་མེད། །གླུ་བླངས་པས་ཕན་པ་ཅང་གདའ་འམ། །རྗེ་གོང་མའི་བཞུགས་གནས་རི་
ཁྲོད་དུ། །རྟག་ཏུ་སྤྲོ་བ་སྐྱེད་ལགས་ཀྱང་། །སྡོད་ཚུགས་ཐུབ་པ་གཅིག་ཀྱང་མེད། །གླུ་བླངས་པས་ཕན་པ་
ཅང་གདའ་འམ། །སེམས་ཉིད་ཡོངས་ངས་རྒྱས་པའི་ཆོས། །ངོ་སྤྲོད་དམར་ཁྲིད་བགྱིས་ལགས་ཀྱང་། །རང་
སེམས་རྟོགས་པ་གཅིག་ཀྱང་མེད། །གླུ་བླངས་པས་ཕན་པ་ཅང་གདའ་འམ། །གླུ་མི་ལེན་པའི་རྒྱུ་ཚན་བདུན།།
མི་ཅིག་བྱུང་ནས་གླུ་ལོང་ཟེར། །ཁ་རོག་སྡད་པས་ཁོ་མ་དགའ། །ཕན་ན་གླུ་དང་ཅིས་མི་ལེན།།
ཅེས་པའི་མགུར་གསུངས་པས། ར་སླེ་ཁོང་དད་པ་སྐྱེས་ཏེ་ཆོས་བྱས་པས། དམ་པ་ར་ཞིག་ཟེར་བའི་བཟང་པོ་ཅིག་བྱུང་བར་
གདའ་འོ། །དེ་ནས་ཐུགས་དམ་ཁོ་ནས་བཞུགས་པས་གང་བྱུང་སྟེ། ཉམས་སྣང་ལ་བླ་མ་བྱོན་ནས། ཆོས་མ་བདེ་བ་ཐམས་ཅད་གསུངས།
བླ་མ་ལ་གསོལ་བ་བཏབ་པས་གདགས་སོལ། འཁྲུལ་འཁོར་རྨི་ལམ་མ་གནང་། དེ་དུས་སུ་ཆོས་སྐྱོང་གིས་ཞལ་གཟིགས་སོ།། །།



211མགུར་གླུའི་སྐབས།
༡༧
ཀ གསུང་རབ་མདོ་སྡེ་བཅུ་གཉིས་ཀྱི་དགོངས་དོན་རྡོ་རྗེའི་རྟོགས་མགུར།
རྒོད་ཚང་པ་མགོན་པོ་རྡོ་རྗེ། (༡༡༨༩—༡༢༥༨)
༄༅། །ན་མོ་རཏྣ་གུ་རུ། འགྲོ་མགོན་རས་པའི་ཞབས་ལ་འདུད། །གནས་ལུགས་རྟོགས་པར་བྱིན་གྱིས་
རློབས། །གཞི་ཐོག་ན་འཁྲུལ་པ་མི་འདུག་པས། །གོལ་དྭགས་ཀྱི་སེམས་ཁྲལ་མི་དགོས་ཀྱི། །མ་བཅོས་པའི་
ཤེས་པ་སོ་མར་ཞོག །འཛིན་མེད་སྣང་བ་ཡན་དུ་ཆུག །ཐུན་འཇུག་ལ་རྒྱུན་འཆད་མི་འདུག་པས། །ཡ་བྲལ་
དུ་ཤོར་དོགས་མི་དགོས་ཀྱི། །མཚན་མོའི་ཆོས་སྤྱོད་བཤོལ་ལ་ཐོངས། །ལྟ་སྒོམ་དང་བཟླས་པས་འདི་ལ་
སྒྲིབ། །བློ་བྲལ་ཟད་མ་ཟད་རང་ཡུལ་ལ། །བཅས་པ་དང་རང་བཞིན་ག་ལ་ཡོད། །བྱིས་པ་དུས་ཀྱི་མཛད་
སྤྱོད་དེ། །རྒན་པ་རྣམས་ལ་ཅི་ཆ་ཡོད། །དབང་བཞི་དགོས་དོན་བསྒྲུབ་པ་ལ། །གསུམ་པའི་ཉམས་ལེན་
དགོས་དོན་ཆུང་། །ཐབས་ལམ་གྱི་ཞེན་པ་འདོད་ཆགས་ཡིན། །རྩུབ་རླུང་གི་འབད་རྩོལ་མ་བྱེད་ཅིག །ལམ་
སྔ་མའི་མཉམ་བཞག་ཕྱི་མའི་རྗེས། །དུས་དེང་སང་ཉམས་ལེན་སྤང་བྱ་ཡིན། །རྟོགས་ལྡན་དེ་སྒོམ་གྱིས་མ་
བཅིངས་ན། །ཉོན་མོངས་རྣམ་རྟོག་གིས་བཅིང་དོགས་མེད། །སྒོ་གསུམ་གྱི་བྱ་བ་མཐའ་དག་ཐོངས། །བྱར་
མེད་དུ་ཉལ་ཡང་མི་དགོས་ཀྱི། །མ་བཅོས་སོ་མར་འཇོག་པ་ཡང་། །མྱོང་འདོད་གྱི་བློ་ཆ་ཕྲ་མོ་ཡིན། །སྔོན་
གཏད་ཀྱི་མདུན་རག་བོར་དུ་ཆུག །གཤིས་ལུགས་སུ་འཆར་བ་ཆོས་ཉིད་ཡིན། །གཉུག་མའི་རང་འགྲོས་མི་
ཤེས་སམ། །མཐར་ཐུག་སྐྱེལ་ས་འདི་ལས་མེད། །བློ་གསལ་ཆོས་བཟང་རྣལ་འབྱོར་པ། །རྟོགས་པ་འདུ་
འབྲལ་མི་འདུག་ན། །སངས་རྒྱས་སེམས་ལ་མཉེས་པ་ཡིན། །ཕ་ང་དང་འབྲལ་བ་མེད་དོ་གསུང་།།
ཁ སྐྱོ་བ་སྐྱེས་པ་བཅོ་ལྔའི་མགུར།
༈ ༡ སྐུ་བཞིའི་ངོ་བོ་རིན་པོ་ཆེ། །འགྲོ་བའི་སྐྱབས་གནས་དཀོན་མཆོག་གསུམ། །དངོས་གྲུབ་སྟེར་
བའི་ཡི་དམ་ལྷ། །མཁའ་མཉམ་སེམས་ཅན་བསྐྱབ་ཏུ་གསོལ།༢།ཁོ་བོ་རྒྱལ་ཁམས་སྤྲང་པོ་འདི། །གཞན་
དང་བློ་སྣ་མི་བསྟུན་པར། །གཅིག་པུར་སྒྲུབ་པ་བྱེད་པ་ཡི། །རྒྱུ་མཚན་གླུར་ལེན་གསན་པར་ཞུ། ༣།སྙིགས་མ་
ལྔ་བདོའི་དུས་འདི་རུ། །འགྲོ་མགོན་བླ་མའི་ཞབས་ཏོག་ཏུ། །འགྲོ་བ་འགའ་ལ་ཅི་ཕན་བྱ་སྙམ་པས། །ཆོས་
མིན་གྱི་སྤྱོད་ལ་སྐྱོ་བ་སྐྱེས། ༤ །རྒྱལ་བའི་བསྟན་པར་རབ་ཞུགས་ཤིང་། །སྐྱབས་འགྲོའི་བསླབ་བྱ་ཁས་



212ཞལ་གདམས་དང་མགུར་གླུ་གཅེས་བཏུས།
བླངས་ནས། །སེམས་དཀོན་མཆོག་གསུལ་ལ་མི་གཏོད་པར། །བློ་གཞན་ལ་གཏོད་ལ་སྐྱོ་བ་སྐྱེས།།སོ་སོར་
ཐར་པའི་སྒོར་ཞུགས་ནས། །ཁས་བླངས་སྲོག་བཞིན་མི་བསྲུང་པར། །ཉེས་ལྟུང་ཡོ་བསྲང་མི་བྱེད་པར།།
དགོས་ཕམ་ཚོ་ལ་སྐྱོ་བ་སྐྱེས།༦།རྡོ་རྗེ་ཐེག་པའི་སྒོར་ཞུགས་ནས། །དམ་ཚིག་མིག་བཞིན་མི་བསྲུང་པར། །སྒོ་
གསུམ་མི་དགེ་བྱ་བས་ཡེངས། །བག་མེད་རྣམས་ལ་སྐྱོ་བ་སྐྱེས།༧།བླ་མ་ཅི་མཉེས་བྱེད་ཟེར་ཡང་། །སྔོན་ལ་
རང་གི་འདོད་པ་སྒྲུབ། །སྐྱོན་རྟོག་ལོག་ལྟའི་སོ་བ་འཇོག །གཡོ་སྒྱུ་ཅན་ལ་སྐྱོ་བ་སྐྱེས།ར།འཆི་བ་མི་རྟག་མི་
བསྒོམ་པར། །ལྟོ་གོས་གཉིས་ཀྱི་སེམས་ཁྲལ་གྱིས། །བསླུ་བྲིད་ཚེ་འདིའི་རྟོག་པས་བསླང༌། །ཆོས་དྲེད་
རྣམས་ལ་སྐྱོ་བ་སྐྱེས།༩།ཉམས་སུ་ལེན་ལོ་བྱས་ལགས་ཀྱང་། །ཐུག་ཕྲད་འདོར་ལེན་མ་སེམས་པས། །སྐྱོན་
དང་ཡོན་ཏན་རྫོགས་དུས་མེད། །ཆོས་ཅན་མེད་ལ་སྐྱོ་བ་སྐྱེས།༡༠།རི་ཁྲོད་དགོན་པ་འགྲིམས་ཟེར་ཡང་།།
ཞེན་པ་གཏིང་ནས་མ་ལོག་པས། །བསམ་པ་འདོད་ཡོན་ཕྱོགས་སུ་ཤོར། །ཉམས་མྱོང་མེད་ལ་སྐྱོ་བ་
སྐྱེས།༡༡།གཟུང་འཛིན་མཁའ་ལྟར་མ་དག་པར། །ཟབ་མོའི་གོ་ཡུལ་ཚིག་ཏུ་སྨྲ། །སྤྱོད་ཅིང་རྒྱུ་འབྲས་ཁྱད་
དུ་གསོད། །ཁ་ལྟ་སྟོང་ལ་སྐྱོ་བ་སྐྱེས།༡ ༢།ཐ་མལ་ཤེས་པ་གང་ཤར་དེ། །རང་རིག་རྗེན་པར་མ་རྟོགས་པར།།
བདེ་གསལ་ཉམས་ལ་མཆོག་ཏུ་བཟུང་། །སེམས་འཛིན་མཁན་ལ་སྐྱོ་བ་སྐྱེས།༡ ༣།མཚམས་འདག་སྦྱར་མི་
ཚེར་བྱས་ལགས་ཀྱང༌། །སྙིང་རུས་འོག་རྡོ་མ་བརྟན་པས། །ཏིང་འཛིན་ཐོག་ཏུ་སྡོད་མ་བཟོད། །གྲུབ་རྟགས་
མེད་ལ་སྐྱོ་བ་སྐྱེས།༡༤ །འགྲོ་དོན་བྱེད་པའི་ཚུལ་སྟོན་ཡང་། །རང་ཆེ་བར་འདོད་པས་གཞན་སྒོ་སྨོད། །ཉེ་
རིང་ཕྱོགས་རིས་ངང་ལ་གནས། །ཆོས་བརྒྱད་ཅན་ལ་སྐྱོ་བ་སྐྱེས།༡༥།བསོད་ནམས་ཚོགས་ཀྱང་མི་གསོག་
ཅིང་། །ཡེ་ཤེས་ཚོགས་དང་མི་ལྡན་པར། །རང་ཉིད་སངས་རྒྱས་ཡིན་ཟེར་བས། །ལོག་པར་ཤོར་ལ་སྐྱོ་བ་
སྐྱེས།།
སྐྱོ་སྐྱེས་བཅོ་ལྔའི་དབྱངས་ཆུང་འདི། །གཞན་སྤྱོད་ལ་སྐྱོ་བ་སྐྱེས་ལགས་ཏེ། །རང་ལའང་མཚང་ཆེན་
དེ་ཚོ་འདུག །མཚང་དེ་རྣམས་འདོན་ཕྱིར་སྒྲུབ་པ་བྱེད། །བཀྲ་ཤིས་བྱིན་ཆགས་ཉམས་དགའ་བའི། །ཟུག་
གི་དགོན་པར་གྲགས་པ་དེར། །སྐྱོན་གྱི་ས་བོན་མ་ལུས་འདོན། །ཡོན་ཏན་རྩ་བ་ཐམས་ཅད་འཛུགས།།
ཉམས་རྟོགས་ལྗོན་ཤིང་རབ་བསྐྱེད་ནས། །གྲུབ་ཆེན་མེ་ཏོག་འབར་གྱུར་ཏེ། །སྐུ་གསུམ་འབྲས་བུ་སྨིན་པ་
ཡིས། །མཁའ་མཉམ་འཁོར་བ་དོང་སྤྲུགས་ཤོག། །།?



213མགུར་གླུའི་སྐབས།
༡༨
ཀ རྣལ་འབྱོར་ཉམས་ཀྱི་མཐུ་བསྐུལ་བའི་མགུར།
རྒྱལ་བ་ཡང་དགོན་པ་རྒྱལ་མཚན་དཔལ། (༡༢༡ ༣–༡༢༥༨)
gse༄༅། །ན་མོ་གུ་རུ། སྤྲང་པོ་གདུང་སོབ་འབར་བ་ལ། །ཐོག་མ་མེད་ནས་དེང་སང་དུས། །མ་རིག་དུག་
ལྔའི་དགྲ་བོ་ཡིས། །སྐུ་གསུམ་འབྲས་བུ་རྩེ་ནས་བཏོགས། །ཉམས་མྱོང་ཡལ་ག་སྐེད་ནས་བཅད། །རྟོག་
པའི་སྡོང་པོ་བཅད་ནས་བཏོན། །ཐ་མལ་རང་སེམས་ཆོས་སྐུ་དེ། །དུག་ལྔའི་འདོད་པའི་ཁོལ་པོ་ལ། །ཨ་
ཅང་མནར་ཡུན་རིངས་པ་ཡིས། །སྤྲང་པོ་དུག་གསུམ་སྙིང་ལ་དུ། །ང་རྣལ་འབྱོར་མི་ཉན་མཐུ་ཅིག་གཏོང་།།
རང་སེམས་ཀུན་རིག་སྟོན་པ་ལ། །མ་སྒྲིབས་གསལ་བའི་མཐུ་ཅིག་ཞུས། །ཕྱི་ནང་སྤྲོས་པ་ནང་དུ་ཆོད།།
མཐའ་བྲལ་ལྟ་བའི་གདེང་ཅིག་རྙེད། །ད་ནི་སྤྲང་པོ་མཐུ་སྒྲུབ་བྱེད། །སེམས་ཉིད་གཉུག་མའི་ཡང་དགོན་དུ།།
ཁྱབ་གདལ་ཆེན་པོའི་མཚམས་གཅིག་བཅད། །རང་བྱུང་ལྷུན་གྲུབ་ཀྱི་གཏོར་མ་དཀྱིལ། །སྟོང་གསལ་སྤྲོས་
མེད་ཀྱི་ཕུད་ཀྱིས་བྲན། །བྱང་སེམས་ཐུགས་རྗེའི་རཀྟ་སྦྲེངས། །གསལ་ལ་རྟོག་མེད་ཀྱི་ལྷ་གཅིག་བསྒོམས།།
བདེ་ཆེན་ཟུང་འཇུག་གི་དྲག་སྔགས་བཟླས། །རང་བྱུང་རྟོག་པའི་རྔ་གཅིག་བརྡུངས། །མ་ཡེངས་རྩེ་གཅིག་
གི་བཅོལ་གཅིག་བཏབ། །སྟོང་ཉིད་ཀྱི་མ་མོ་གནད་ནས་བསྐུལ། །བསྐུལ་ཡང་མ་དགོས་འཁུལ་བ་གཅིག་
འབྱུང་། །གནས་ལུགས་ཡངས་པའི་འབྲུབ་ཁུང་དུ། །སྣང་བ་ཐབས་ཀྱི་ལིང་ག་བཅས། །ཅིར་སྣང་རང་གྲོལ་
གྱི་ཐུན་གྱིས་བྲབས། །གཞི་མེད་རྩ་བྲལ་གྱི་ཕུར་པ་བཏབ། །འགྱུར་བ་དྭངས་སངས་ཀྱི་ཁྲག་ཟོར་འཕངས།།
དྲན་པ་རང་སྟོབས་ཀྱི་སྦྱིན་བསྲེག་བྱས། །མཉམ་ཉིད་ངོ་སྤྲོད་ཀྱི་མནན་པ་བྱས། །དྲག་པོའི་ལས་སྦྱོར་བཏུད་
པ་ཡིས། །དྲོད་རྟགས་རྨི་ལམ་བཟང་དུ་བྱུང་། །དགྲ་ལ་རྟགས་གཅིག་འོངས་ལ་ཆེ། །དེ་ལྟ་བུ་ཡི་མཐུ་བགྱིས་
པས། །མ་རིག་དུག་ལྔའི་དགྲ་བོ་ལ། །སྟོང་ཉིད་མ་ཆེན་གྱི་རྦོད་གཏོང་ཟུག །མ་སྤང་རང་གྲོལ་གྱི་ནད་ཀྱིས་
བཏབ། །དངོས་པོར་འཛིན་པའི་སྲོག་རྩ་བཅད། །ཀུན་གཞི་སྟོང་པའི་མལ་དུ་བསད། །ཤེས་རབ་ཡེ་ཤེས་
མེ་ཡིས་བསྲེགས། །འཁྲུལ་པའི་གདུང་བརྒྱུད་རྩ་ནས་བཅད། །མཐུ་དེ་མི་ཆུང་ཆེ་བར་བྱུང་། །རྣལ་འབྱོར་
རང་གི་བསྟན་པ་བཙུགས། །དམ་པ་རྣམས་ཀྱི་བརྒྱུད་པར་སྲིངས། །སྡང་བའི་དགྲ་ལ་རྟགས་ཅིག་སྟོན། །ད་
ནི་སྤྲང་པོ་བཏང་རགས་གཏོང་། །དག་པ་འཕྲུལ་གྱིགཞལ་ཡས་སུ། །ཆོས་ཅན་མཚན་མའི་མཆོད་པ་བཤམས།།
ཟག་མེད་ཚོགས་ཀྱི་འཁོར་ལོ་བསྐོར། །རང་རིག་གསལ་བའི་ཆོག་མཁན་གྱིས། །འཁོར་འདས་གཉིས་མེད་
ཀྱི་དར་ཅིག་འཕྱར། །མཉམ་ཉིད་མི་གཡོའི་ཐོ་ལས་བཏབ། །འོད་གསལ་གྱི་མཁའ་འགྲོ་མཉེས་པར་བྱས།།



214ཞལ་གདམས་དང་མགུར་གླུ་གཅེས་བཏུས།
ཕྱི་རབས་སྐལ་ལྡན་རིགས་ཅན་རྣམས། །རྐུ་མཐུ་མཛད་ན་དེ་ལྟར་མཛོད། །དེ་འདྲའི་རྐུ་མཐུ་མ་ལགས་པའི།།
སྔགས་པའི་ལུས་ལ་དུག་སྦྲུལ་སེམས། །བསྟན་པ་སྤྱི་ཆོད་མི་བྱེད་པར། །རང་འདོད་འབའ་ཞིག་སེམས་པ་ནི།།
བདུད་དམ་རུ་ཏྲར་སྐྱེས་པར་མཆིའོ། །དོན་དེ་ཀུན་བདག་ལ་མ་སྐྱེས་སྟེ། །ཚིག་དེ་སེམས་ལ་ཕན་པར་བྱུང་།།
སྐལ་ལྡན་བདོགས་ན་ཉམས་སུ་ལོང་། །རྣལ་འབྱོར་ཉམས་ཀྱི་མཐུ་བསྐུལ་མ་དང་བཅས་པ།ༀཐི།།11
ཁ ཉམས་ཀྱི་སེར་བ།
༈ ན་མོ་གུ་རུ། མ་རིག་དུག་ལྔའི་དགྲ་བོ་དེ། །ཨ་ཅང་དྲེགས་པ་ཆེས་པ་ཡིས། །རྐུ་མཐུ་དེས་ཀྱང་མ་
ཐུལ་ན། །ད་ནི་སྤྲང་པོས་སེར་བ་གཏོང་། །ཡང་གསང་འཕྲུལ་གྱི་བྲག་ཕུག་དུ། །ཟླ་མེད་རིག་པའི་མཚམས་
གཅིག་བཅད། །གཉིས་སུ་མེད་པའི་གཏོར་མ་བསྐྱིལ། །བྱང་ཆུབ་སེམས་ཀྱི་འབྲུབ་ཁུང་དུ། །སྣ་ཚོགས་རོ་
གཅིག་རྫས་རྣམས་བསོགས། །འབྲལ་མེད་འོད་གསལ་གྱི་བསྙེན་པ་བསྐྱལ། །རང་བྱུང་ལྷུན་གྲུབ་ཀྱི་སྒྲུབ་
པ་བྱས། །ཡུལ་འཛིན་དབྱེར་མེད་ཀྱི་བཅོལ་བསྐུལ་བཏབ། །ཆོས་ཉིད་ཡངས་པའི་ཞིང་དཀྱིལ་དུ། །བདེ་
སྟོང་འཛིན་མེད་ཀྱི་སེར་རྟ་བཅུག །བློ་འདས་ཡེངས་མེད་ཀྱི་གཟེར་གསུམ་བཏབ། །ཀུན་གཞི་སྐྱེ་མེད་ཀྱི་རི་
བོ་ལ། །རྟོགས་པ་ཉམས་མྱོང་གི་ཐབ་གཅིག་བཏང་། །གནས་ལུགས་འགྱུར་མེད་ཀྱི་ནམ་མཁའ་ལ། །རིག་
པ་ཡེ་ཤེས་ཀྱི་སྤྲིན་དཔུང་སྙིབས། །རྟོགས་མེད་ལྷུན་གྲུབ་ཀྱི་གློག་ཆེན་འགྱུ། །དྲན་སྟོང་དངོས་མེད་ཀྱི་འབྲུག་
སྟོང་ལྡིར། །རྟོག་པའི་ལོ་ཐོག་རྒྱས་པ་ལ། །གཞི་མེད་རྩ་བྲལ་གྱི་སེར་བ་ཕབ། །ཞེ་སྡང་གི་སྲེན་མ་སྐེད་ནས་
བཅད། །འདོད་ཆགས་ཀྱི་ཉུང་མ་ཚོགས་པོར་བཙོས། །གཏི་མུག་ལྕང་པ་རྩེ་ནས་བསྙིལ། །ང་རྒྱལ་གྱི་བྲ་བོ་
གཞོབ་དུ་བསྲེགས། །དངོས་པོར་འཛིན་པའི་སེར་བསྲུངས་ལ། །གཉིས་མེད་རང་གྲོལ་གྱི་ཐོག་ཆེན་རྒྱབ།།
དེ་ལྟ་བུའི་སེར་བ་ཡིས། །འཁྲུལ་པའི་དགྲ་ལ་གནམ་ལྕགས་བྱུང་། །ད་ནི་སྤྲང་པོ་བཏང་རགས་གཏོང་།། རང་
བྱུང་བདེ་བའི་གཞལ་ཡས་སུ། །འགག་མེད་རོལ་པའི་མཆོད་པ་བཤམས། །གཉིས་སུ་མེད་པའི་ཚོགས་
འཁོར་བསྐོར། །ཕྱི་རབས་སྐལ་ལྡན་རིགས་ཅན་ཀུན། །སེར་བ་མཛོད་ན་དེ་ལྟར་མཛོད། །དེ་འདྲའི་སེར་བ་མ་
ལགས་པའི། །ཞེ་སྡང་ང་རྒྱལ་སེར་བ་ཡིས། །གྲང་བའི་དམྱལ་བར་སྐྱེ་བར་མཆིའོ། །ཉམས་ཀྱི་སེར་བ་ཨིབི།། །།;



མགུར་གླུའི་སྐབས།215
ག མཐུ་སེར་དམག་གསུམ་གྱིས་མ་རིག་དུག་ལྔའི་དགྲ་བོ་གཞོམ་པ།
༈ ན་མོ་གུ་རུ། མ་རིག་དུག་ལྔའི་དགྲ་བོ་དེ། །ཨ་ཅང་སྡེ་ཚན་ཆེས་པ་ཡིས། །མཐུ་སེར་དེས་ཀྱང་མ་
ཐུལ་ན། །ད་ནི་སྤྲང་པོ་དམག་ཅིག་འདྲེན། །སེམས་ཉིད་ཡངས་པའི་ཐང་དཀྱིལ་དུ། །མ་བཅོས་འཛིན་མེད་
ཀྱི་སྦྲ་དཀར་ཕུབ། །བདེ་བ་ཆེན་པོའི་དར་ཅིག་འཕྱར། །ཉམས་དང་རྟོགས་པའི་འདུན་མ་བསོགས། །གཉིས་
སུ་མེད་པའི་དམག་ཟས་བཏང་། །སྒོ་གསུམ་བག་ཡངས་ཀྱི་རྟ་ཕོ་ལ། །ཚོགས་དྲུག་ལྷུག་པའི་སྒ་སྲབ་བཏང་།།
རང་བྱུང་རིག་པའི་ཁྱིའུ་ཆུང་ཞོན། །ཟུང་འཇུག་གི་འཁོར་གསུམ་བློ་ལ་བཏགས། །ཤེས་རབ་ཀྱི་རལ་གྲི་སྐེད་
ལ་གཟེར། །མཉམ་ཉིད་ཀྱི་མདུང་ཐུང་ལག་ཏུ་ཐོགས། །ཡེ་ཤེས་ཀྱི་གོ་ཆ་ལུས་ལ་གོན། །ལྷུན་གྲུབ་ཀྱི་རྨོག་
མགོ་ལ་བཀབ། །རྩོལ་མེད་གཅིག་ཆོས་ཀྱི་ལམ་ནས་ཞུགས། །རིམ་བརྒྱད་བློ་བྱས་ཀྱི་དམག་སྣ་དྲངས།།
རྟོག་དང་དུག་ལྔའི་ཡུལ་མཐའ་བསྐོར། །གསལ་ལ་རྟོག་མེད་ཀྱི་ཁུ་ཡིས་བཏབ། །མཐའ་བྲལ་རིག་པའི་
གཞུ་བརྡུངསཏེ། །བློ་འདས་གཉུག་མའི་མདའ་བཀང་ནས། །མཚན་མར་འཛིན་པའི་སྙིང་ལ་རྒྱབ། །ཤུགས་
འབྱུང་འགགས་མེད་ཀྱི་རལ་གྲི་ལ། །མདའ་མེད་དམ་ཚིག་གི་ངར་བླུད་དེ། །དངོས་པོར་འཛིན་པའི་མགོ་བོ་
བཀས། །འཁྲུལ་པའི་གྲོང་ཁྱེར་རྒྱས་པ་དེ། །རྟོགས་པའི་སྐད་ཅིག་མེ་ཡིས་བསྲེགས། །དེ་ལྟར་མཐུ་སེར་
དམག་གསུམ་གྱིས། །མ་རིག་དུག་ལྔའི་དགྲ་བོ་ཐུལ། །ཟག་མེད་ལམ་གྱི་གྲོགས་སུ་ཤར། །དུག་ལྔ་ཡེ་ཤེས་
ལྔ་རུ་ཤར། །རྣམ་རྟོག་ཆོས་ཀྱི་སྐུ་རུ་གྲུབ། །འཁྲུལ་པ་ཆོས་ཀྱི་དབྱིངས་སུ་ཐིམ། །མ་རིག་འོད་གསལ་བདེ་
བ་ཆེ། །ལྷུན་གྱིས་གྲུབ་པ་སྙིང་པོ་དོན། །མ་བཙལ་ཀུན་བཟངས་ཀྱི་ས་ལ་ཕྱིན། །གོལ་ས་མེད་པའི་ལམ་
དང་མཇལ། །སངས་རྒྱས་ཀྱི་དགོངས་པ་རང་ལ་ཤར། །སྐད་ཅིག་ཉིད་ལ་འཁོར་བ་ནི། །དོང་སྤྲུགས་ཟབ་
མོའི་ས་ལ་སླེབ། །ད་ནི་སྤྲང་པོ་བདག་རེ་དགའ། །འཁྲུལ་པ་ཆོམས་པ་དྭངས་རེ་སྤྲོ། །ཉམས་རྒྱ་ཡན་དུ་
འཆར་བ་བློ་རེ་བདེ། །མཐུ་སེར་དམག་གསུམ་གྱིས་མ་རིག་དུག་ལྔའི་དགྲ་བོ་གཞོམ་པ་ཞེས་བྱ་བའི་མགུར།། །།ཨིབི།།



216ཞལ་གདམས་དང་མགུར་གླུ་གཅེས་བཏུས།
༡༩
ལྷ་སྟེང་དུ་བླངས་པའི་ཚོགས་གླུ།
ཀརྨ་པ་རང་བྱུང་རྡོ་རྗེ། (༡༢༨༤-༡ ༣ ༣༩)
༄༅། །ན་མོ་རཏྣ་གུ་རུ།
༡ ཆོས་ཉིད་རྒྱ་མཚོ་ལྟ་བུ་ལ། །སྣ་ཚོགས་ཆུའི་རི་མོ་བཞིན།།
བདེན་མེད་རྣམ་རྟོག་དུ་མ་འཆར། །དེ་ཕྱིར་བདག་གི་ཉམས་སུ་ལེན།།
༢ གསང་སྔགས་ཟབ་མོ་མ་རྒྱུད་ཀྱི། །བསོད་ནམས་མཐར་ཐུག་ཚོགས་འཁོར་ལོ།།
གང་ཟག་བསོད་ནམས་སྤེལ་ཕྱིར་གསུངས། །དེ་དོན་བདག་གི་འདི་ལྟར་ཤེས།།
༣ ད་ལྟར་གང་ཟག་དམན་པ་ལ། །མོས་པ་སྤྱོད་པའི་དུས་འདི་རུ།
རང་ལུས་ལྷ་རུ་གསལ་བཏབ་སྟེ། །བཟའ་བཏུང་བདུད་རྩིར་རབ་སྦྱངས་ནས།།
༤ ཕུང་པོ་རྒྱལ་བའི་དཀྱིལ་འཁོར་མཆོད། །ཚོགས་ཀྱི་འཁོར་ལོ་ཞེས་ཀྱང་བྱ།།
དཔའ་བོ་དཔའ་མོ་རྣལ་འབྱོར་པ། །གྲངས་མཉམ་ཡོན་ཏན་ཐོབ་པ་རྣམས།།
༥ བདེ་སྟོང་ཡེ་ཤེས་དོན་བསྒོམ་དང་། །བཟའ་བཏུང་ཚོགས་ཀྱི་འཁོར་ལོ་ལྡན།།
ཚོགས་ཀྱི་འཁོར་ལོ་ཞེས་ཀྱང་བྱ། །དཔའ་བོ་ཐམས་ཅད་མངོན་འདུས་པ།།
༦ དཔའ་བོ་དགའ་སྟོན་ཞེས་ཀྱང་བྱ། །སློབ་དཔོན་གསང་སྔགས་ཚུལ་ཤེས་ཤིང་།།
དབང་བསྐུར་རྒྱུད་མིན་དེ་ཉིད་ཤེས། །སློབ་མ་དཔའ་བོ་དཔའ་མོའི་ཚོགས།།
༧ བསྐྱེད་རྫོགས་ཏིང་འཛིན་བརྟེན་པ་ན། །ཚོགས་ལ་དངོས་གྲུབ་དཔག་མེད་འབྱུང་།།
དེ་ལྟར་མི་ལྡན་སྐྱེས་བུ་རྣམས། །ང་རྒྱལ་ལོག་པར་སྤྱོད་གྱུར་ན།།
༨ བར་ཆད་འབྱུང་བར་རྒྱལ་བས་གསུངས། །བདག་གིས་ཚོགས་འཁོར་མ་མཐོང་ཡང་།།
རྒྱུད་སྡེའི་དགོངས་པ་གླུ་རུ་བླངས། །གནད་ཀྱི་གདམས་ངག་དེ་ལ་མཛོད།།
ཡིད་ཆེས་ངོ་མཚར་ཆེར་བསྐྱེད་ནས། །འདིར་འཚོགས་ཚུལ་བཞིན་བསྒྲུབ་པར་ཞུ།།
འབྲུག་ལོ་ཟླ་བ་བཅུ་པའི་ཚེས་བརྒྱད་ཀྱི་ནུབ་མོ་ཚོགས་མཆོད་ཀྱི་གྲལ་དུ་ལྷ་སྟེང་དུ་གསུངས་པའོ།། །།



217མགུར་གླུའི་སྐབས།
༢༠
འཁོར་བའི་ཉེས་དམིགས་བསམ་པའི་མགུར།
ཐང་སྟོང་རྒྱལ་པོ་བརྩོན་འགྲུས་བཟང་པོ། （༡༣༦༡༡༤༨༥)
༄༅། །ཁྱེད་འདིར་ཚོགས་མ་ཡེངས་གུས་པས་ཉོན། །རྟེན་དལ་འབྱོར་མི་ལུས་ཐོབ་པ་དཀའ། །ལམ་
སངས་རྒྱས་བསྟན་པ་དང་མཇལ་བ་དཀོན། །ལས་དགེ་ལས་བྱེད་པ་ད་རེས་ཙམ། །འཇིག་རྟེན་ལས་ལ་
ཟིན་མཐའ་མེད། །སྔར་བྱས་པས་ཀྱང་བྱེད་དགོས་མང་། །ཞེ་སྡང་དགྲ་བོ་མ་ཐུལ་ན། །དགྲ་ལ་ཐུབ་པའི་
དུས་མི་སྲིད། །འགྲོ་ཀུན་ཕ་མར་མ་ཤེས་ན། །དགྲ་གཉེན་སུ་ཡིན་ངེས་པ་མེད། །སྦྱིན་པའི་འབྲས་བུ་མེད་
གྱུར་ན། །ལོངས་སྤྱོད་འདོད་ཀྱང་འབྱུང་མི་འགྱུར། །ཆོས་ཀྱི་གནས་ལུགས་མ་ཤེས་ན། །ཡིད་སྨོན་བྱས་པས་
ཅི་ལ་ཕན། །ཤི་ཡང་འགྱོད་པ་མེད་པ་ཡི། །བློ་གདེངས་ཅི་ཡོད་སེམས་ལ་ལྟོས། །རང་གཞན་ཕན་བདེ་
བསྒྲུབ་དུས་སུ། །སྐྱོ་སུན་སྒྱིད་ལུག་བར་ཆད་ཡིན། །བར་ཆད་སེལ་བའི་གདམས་པ་རྣམས། །ལེགས་པར་
བཤད་ཀྱིས་སེམས་ལ་ཞོག།
ཀུན་གཞི་འགྱུར་མེད་གཞལ་ཡས་ན། །ཆོས་སྐུ་བྱང་ཆུབ་ཆེན་པོའི་རྟེན། །ངོ་མཚར་ཆེ་ཞིང་འགྲན་
ཟླ་བྲལ། །སྒོ་གསུམ་མཆོད་པ་དེ་ལ་ཕུལ། །དབང་པོ་ལྔ་ཡི་ཡུལ་གྲོང་ན། །འདོད་ཡོན་སྒྱུ་མའི་རོལ་མོ་མཁན།།
སྣ་ཚོགས་ལྟད་མོ་ལྟ་བ་ཡོད། །དེ་ལ་མ་ཡེངས་བལྟ་བར་གྱིས། །སྒྱུ་ལུས་འབྱུང་བཞིའི་རི་བོ་ལ། །མ་བཅོས་
སེམས་ཀྱི་དགོན་པ་ཡོད། །བདེ་གསལ་འཆར་བའི་གནས་མཆོག་ཡིན། །རྩེ་གཅིག་བསྒྲུབ་གནས་དེ་ལ་
མཛོད། །མ་རིག་སངས་པའི་ཡང་དགོན་ན། །རང་རིག་ཡེ་ཤེས་བླ་མ་བཞུགས། །བླ་མ་དེ་ལས་བཟང་བ་
མེད། །ཆོས་དང་གདམས་ངག་དེ་ལ་ཞུས། །རྣམ་རྟོག་འཁྲུལ་པའི་དུར་ཁྲོད་ན། །འཇིག་རྟེན་ཆོས་བརྒྱད་རོ་
ལངས་རྒྱུ། །ཐར་མེད་འཇིགས་སུ་རུང་བའི་གནས། །རོ་སྙོམས་སྤྱོད་པ་བྱེད་པ་ཡིན། །སྐྱོན་མེད་རྡོ་རྗེའི་ལུས་
འདི་ལ། །ཡུལ་ཆེན་ཉི་ཤུ་རྩ་བཞི་དང་། །དཔའ་བོ་མཁའ་འགྲོའི་ཚོགས་རྣམས་བཞུགས། །ཚོགས་ཀྱི་འཁོར་
ལོ་དེ་ལ་ཕུལ།།
ལར་ཆོས་ཀྱི་བྱེད་ལུགས་མ་ཤེས་ན། །གང་ལྟར་བྱས་ཀྱང་འཆིང་བའི་རྒྱུ། །རྒྱལ་ཁམས་བསྐོར་
ཡང་སྤྲང་པོ་ཡིན། །སྨྲ་བ་མཁས་ཀྱང་གླུ་མཁན་ཡིན། །རི་ལ་བསྡད་ཀྱང་རི་དྭགས་ཡིན། །ཕུགས་སུ་བསྡད་
ཀྱང་ཕྱི་བ་ཡིན། །རང་ངོ་རང་གིས་ཤེས་པ་དང་། །རྒྱུ་འབྲས་འདོར་ལེན་མཁས་པ་གཅེས། །ད་ལྟ་རང་དབང་
ཐོབ་དུས་འདིར། །དཀར་པོའི་རང་ལ་མ་འབད་ན། །ངན་སོང་གསུམ་དུ་སྐྱེས་པའི་ཚེ། །འགྱོད་ཀྱང་བྱ་ཐབས་



218ཞལ་གདམས་དང་མགུར་གླུ་གཅེས་བཏུས།
མ་མཆིས་སོ། །རང་ཉིད་དགེ་བའི་ལས་མེད་ཅིང་། །གཞན་དག་ཐེ་ཚོམ་ཟར་འཇུག་པའི། །དུད་འགྲོ་མི་ཡི་
གཟུགས་ཅན་རྣམས། །དྲན་འཛིན་བྱ་བའི་དུས་ལ་བབ། །ཡིད་ཆེས་མེད་པའི་དགེ་ལས་དང་། །མོས་གུས་
མེད་པའི་ངོ་ལྕོག་དང་། །ཁྲིམས་བུད་པ་ཡི་ཁ་ཆོས་ཀྱིས། །རང་དོན་ཙམ་ཡང་སྒྲུབ་མི་ནུས། །ང་ནི་གཏད་
མེད་སྨྱོན་པ་སྟེ། །སྐྱེ་བ་འབུམ་ནས་སྨོན་ལམ་བཏབ། །སངས་རྒྱས་གསུང་ལ་ཚད་མར་བཟུང་། །སྒོ་གསུམ་
དགེ་བའི་ལས་ལ་འབད། །ད་ལྟ་ཤི་ཡང་འགྱོད་པ་མེད། །མི་མགོ་དགེ་བའི་ཕྱོགས་ལ་སྐོར། །ཕྱོགས་རིས་
མེད་པར་འགྲོ་དོན་བྱེད། །བླ་མ་ཡི་དམ་གདོན་བགེགས་གསུམ། །དབྱེར་མེད་གཅིག་ཏུ་གསོལ་བ་འདེབས།།
ང་ཡི་རྗེས་སུ་འཇུག་འདོད་ན། །ཚེ་འདིའི་ཆེ་ཐབས་རྒྱབ་ཏུ་སྐྱུར། །ལྟོ་གོས་གང་བྱུང་ཙམ་ལ་རྟེན། །སེམས་
ཅན་ཀུན་གྱི་དོན་གྱི་ཕྱིར། །ལུས་སེམས་དགེ་བའི་ལས་ལ་འཁོལ། །སྙིང་པོ་ཡི་གེ་དྲུག་པ་སྒྲོངས། །མི་རྟག་
འཆི་བ་རྒྱུན་དུ་སྒོམ། །འཁོར་བའི་ཉེས་དམིགས་ལེགས་པར་སོམས། །བློ་གཏད་དཀོན་མཆོག་གསུམ་ལ་
ཆོལ། །འདི་བཞིན་བྱས་ན་དོན་ཆེན་འགྲུབ། །ཅེས་གསུངས་སོ།།།།



219མགུར་གླུའི་སྐབས།
༢༡
ཉམས་མགུར་ཤར་གངས་རི་མ།
༧རྒྱལ་བ་དགེ་འདུན་གྲུབ། (༡༣༩༡~༡༤ ༧༤)
༄༅༅། །ན་མོ་གུ་རུ། ཤར་གངས་རི་དཀར་པོའི་རྩེ་མོ་ན། །སྤྲིན་དཀར་པོ་གནམ་ལ་སྙེག་འདྲ་བ། །དེ་མཐོང་
བའི་མོད་ལ་བླ་མ་དྲན། །དྲིན་བསམས་ཤིང་བསམས་ཤིང་དད་པ་སྐྱེས། །སྤྲིན་དཀར་པོ་ལྡིངས་བའི་ཤར་
ཕྱོགས་ན། །འབྲོག་དགེ་ལྡན་རྣམ་པར་རྒྱལ་བ་དེར། །མཚན་བརྗོད་པར་དཀའ་བའི་དྲིན་པོ་ཆེ། །ཕ་བློ་
བཟང་གྲགས་པ་ཡབ་སྲས་བཞུགས། །ལམ་རིམ་པ་གཉིས་ཀྱི་རྣལ་འབྱོར་སོགས། །ཆོས་ཟབ་ལ་ཤིན་ཏུ་
རྒྱས་པར་གསུངས། །བོད་ཁ་བ་ཅན་གྱི་སྐལ་ལྡན་ལ། །མགོན་ཁྱོད་ཀྱི་བཀའ་དྲིན་བསམ་མི་ཁྱབ། །སྒོས་
སྙོམ་ལས་འཛིན་པའི་དགེ་འདུན་གྲུབ། །བློ་ཅུང་ཟད་ཆོས་ལ་ཕྱོགས་པ་འདི། །རྗེ་ཡབ་སྲས་རྣམས་ཀྱི་བཀའ་
དྲིན་ཡིན། །དྲིན་ཆེ་བར་ངེས་སོ་ཡབ་སྲས་རྣམས། །དུས་འདི་ནས་བྱང་ཆུབ་སྙིང་པོའི་བར། །རྗེ་ཡབ་སྲས་
ཁྱེད་རྣམས་མ་གཏོགས་པ། །སྐྱབས་རེ་ས་གཞན་ནས་མི་འཚོལ་བས། །ཐུགས་བརྩེ་བའི་ལྕགས་ཀྱུས་དྲང་
དུ་གསོལ།།
དྲིན་ཇི་བཞིན་འཁུར་བར་མ་ནུས་ཀྱང་། །སེམས་ཆགས་སྡང་དབང་དུ་མ་སོང་བར། །མགོན་ཁྱོད་
ཀྱི་བསྟན་པ་འཛིན་པ་ལ། །དུས་ནམ་ཡང་བརྩོན་པར་བགྱིད་པར་སྨོན། །ལར་ད་ལྟ་གངས་རིའི་ཁྲོད་འདི་ན།།
རང་བསྟན་པ་འཛིན་པ་ཁས་ལེན་ཅིང་། །གཞན་བསྟན་འཛིན་དགྲ་བོའི་དྭངས་མར་འཛིན། །ཚུལ་འདི་ལ་
སྐྱོ་བ་གཏིང་ནས་སྐྱེས། །གཞན་ཕུང་བར་འདོད་པའི་ཀུན་སློང་དང༌། །རྒྱུད་ཚད་འཛིན་དམ་པོས་བཅིངས་
ལགས་ཀྱང་། །ལམ་མཐོན་པོར་གནས་པའི་ཁས་ལེན་བྱེད། །འདི་བརྟགས་ན་ཀུན་གྱིས་ཁྲེལ་བའི་རྒྱུ།།
ལམ་གོལ་སར་རྒས་པའི་སྡུག་ཡུས་ཀྱིས། །ཆོས་ཚུལ་བཞིན་བསྒྲུབ་པའི་གང་ཟག་ལ། །རྒྱུད་ཁོང་ནས་
འཁྲུག་པའི་གདུག་སེམས་ཅན། །གདོན་ཐུགས་ལ་བཞུགས་པ་མ་ལགས་སམ། །དགྲ་ཉོན་མོངས་འདུལ་
ཐབས་མི་བྱེད་པར། །གཤགས་འགྱེད་པ་ཙམ་གྱི་བཤད་ཉན་ཡང་། །འདྲེ་ཤར་སྒོའི་ཕྱོགས་སུ་གནས་པ་ལ།།
གླུད་ནུབ་སྒོར་གཏོང་བ་དོན་རེ་ཆུང་། །དོན་དེ་ལྟར་གོ་བའི་བཤེས་གཉེན་ང་། །སྤྱིར་ལུས་ཅན་ཀུན་ལ་
བཀའ་དྲིན་བསམ། །སྒོས་ཆོས་མཛད་ཡོངས་ལ་དག་སྣང་སྦྱོང་། །དགྲ་ནང་ན་འདུག་པའི་ཉོན་མོངས་
འདུལ། །མི་ཁོ་བོའི་རྗེས་འཇུག་གྲོགས་པོ་རྣམས། །ཡིད་ཕྱོགས་སུ་ལྷུང་བས་མ་འཆིང་བར། །བློ་གཟུ་བོར་
གནས་པའི་རྟོག་དཔྱོད་ཀྱིས། །ལམ་དྲང་པོར་ཞུགས་པ་ཅིས་ཀྱང་ལེགས། །གཏམ་འདི་ལ་བརྟེན་ནས་འགྲོ་བ



220ཞལ་གདམས་དང་མགུར་གླུ་གཅེས་བཏུས།
བ་རྣམས། །བྱམས་སྙིང་རྗེས་དྲངས་པའི་སེམས་སྐྱེད་དང་། །དབྱིངས་སྤྲོས་བྲལ་རྟོགས་པའི་ལྟ་བ་ཡིས།།
དཔལ་བླ་མེད་བྱང་ཆུབ་མྱུར་ཐོབ་ཤོག།
སྐུ་ལ་མཚན་དཔེའི་དཔལ་འབར་ཞིང་། །གསུང་དབྱངས་ཡན་ལག་དྲུག་ཅུས་བརྒྱན། །ཐུགས་ནི་
ཟབ་ཡངས་མཁྱེན་བརྩེའི་གཏེར། །དཔལ་ལྡན་བླ་མའི་བཀྲ་ཤིས་ཤོག །ཅེས་པ་འདི་ནི་ཐམས་ཅད་མཁྱེན་པ་ཆེན་པོ་
དགེ་འདུན་གྲུབ་པ་དཔལ་བཟང་པོས་གདུང་དབྱངས་སུ་མཛད་པའོ།། །།



221མགུར་གླུའི་སྐབས།
༢༢
ལྟས་ངན་རྣམས་གཉེན་པོས་བཟློག་པའི་མགུར།
འབྲུག་པ་ཀུན་ལེགས།(༡༤༥༥=༡༥༣༨)
༄༅། །ཧོ༔ འཁྲུལ་སྣང་སྟོང་པའི་གཞལ་ཡས་ནས། །སྲིད་པའི་སངས་རྒྱས་སྒམ་པོ་ཆེ། །བསྐོས་པའི་ལས་
གཏོར་འདི་བཞེས་ལ། །འགྲོ་དྲུག་སེམས་ཅན་ཐམས་ཅད་ཀྱིས། །མི་བསམ་དགུ་བསམ་ཐམས་ཅད་བཟློག།
ཆོས་བརྒྱད་དངོས་ཞེན་ཀུན་སློང་འདི། །བླ་མ་ཡོངས་ཀྱི་ལྟས་ངན་ཡིན། །སྒོམ་ཞིང་དག་སྣང་སྦྱོང་
བས་བཟློག །ཉེ་གནས་བུད་མེད་འཚོལ་བ་འདི། །བླ་མའི་ནོར་གྱི་ལྟས་ངན་ཡིན། །གསོལ་ཐབ་ལོགས་སུ་
བཟུང་བས་བཟློག །དཀོར་ཟས་ཧབ་ཐོབ་ཟ་བ་འདི། །དམྱལ་བར་སྐྱུར་བའི་ལྟས་ངན་ཡིན། །ཆོག་ཤེས་
ཐུགས་དམ་སྨར་བས་བཟློག །ཆོས་གྲྭར་རོ་གཉིད་ལོག་པ་འདི། །དུད་འགྲོར་སྐྱེ་བའི་ལྟས་ངན་ཡིན། །མ་
རིག་མུན་པ་སངས་པས་བཟློག །བུད་མེད་བསྙེན་བཀུར་མང་བ་འདི། །གནས་བརྟན་སྡོམ་པའི་ལྟས་ངན་
ཡིན། །སྙིང་པོ་རང་ཚུགས་བཟུང་བས་བཟློག །ཁེ་འཚོང་ནོར་གྱི་བུན་གཏོང་འདི། །ཆོས་མཛད་བཙུན་པའི་
ལྟས་ངན་ཡིན། །འདོད་ཆུང་ཆོག་ཤེས་ཆོས་ཀྱིས་བཟློག །ང་རྒྱལ་ཁེངས་པའི་ཆོས་བཤད་འདི། །དགེ་
བཤེས་རྣམས་ཀྱི་ལྟས་ངན་ཡིན། །ཞི་དུལ་དམན་ཆ་བཟུང་བས་བཟློག །ཨ་ནི་བཙུན་མའི་འཛུམ་མདངས་
འདི། །སྒོམ་ཆེན་རྣམས་ཀྱི་ལྟས་ངན་ཡིན། །དེ་ཡང་རང་ཚུགས་ཐུབ་པས་བཟློག །རྒྱན་ཆ་མི་འདོགས་དགུ་
འདོགས་འདི། །བུད་མེད་ཡོངས་ཀྱི་ལྟས་ངན་ཡིན། །བེམ་དུག་ལྷམ་པ་བརྩེགས་པས་བཟློག །བླ་མའི་སྐུ་ཆ་
སྦོམ་པ་འདི། །ཨ་ནི་བཙུན་ཆུང་རྣམས་ཀྱི་ལྟས་ངན་ཡིན། །སྐད་ལོག་གྲོང་པས་ཚོར་བས་བཟློག །ཁྱོ་མེད་
ཕྲུ་གུ་སྐྱེ་བ་ཡང་། །བུད་མེད་འཆལ་མོའི་ལྟས་ངན་ཡིན། །ཁྱིམ་ནས་རྒྱང་ཕུད་བཏང་བས་བཟློག །ཡོད་དུས་
མི་གཏོང་བསྡམ་པ་འདི། །ཕྱུག་པོ་ཡོངས་ཀྱི་ལྟས་ངན་ཡིན། །སྐུ་རིམ་གཏོང་ལུགས་མཁས་པས་བཟློག།
དམག་དཔོན་ཧམ་པ་ཆེ་བ་འདི། །གཡུལ་ངོར་ཕམ་པའི་ལྟས་ངན་ཡིན། །དགྲ་ལྷ་བཟང་པོར་བརྟེན་པས་
བཟློག །ས་རྐོ་རྡོ་སློག་མཁར་ལས་འདི། །མི་རབས་བཅོད་པའི་ལྟས་ངན་ཡིན། །རིམ་གྲོ་སྟོབས་ཆེན་བྱས་
པས་བཟློག །ཨ་མའི་སེན་མོ་རིང་བ་འདི། །ཨ་ཕའི་རླིག་པའི་ཆགས་སྒོ་ཡིན། །གྲི་ཆུང་རྣོན་པོས་བྲེགས་པས་
བཟློག །གོ་མེད་ཨ་མའི་ཤིང་མགལ་དེ། །ཨ་ཕའི་ལག་པའི་ཆགས་སྒོ་ཡིན། །འཕྲོག་ནས་མེ་རུ་བཅུག་ནས་
བཟློག །ཁ་ལབ་བསྲུང་བའི་མིག་ལོག་དེ། །ཨ་ཕའི་སྙིང་རླུང་སློང་རོགས་ཡིན། །སེམས་ཀྱི་ངང་རྒྱུན་རིང་
བས་བཟློག །བུ་ལོན་གྲངས་མེད་ལེན་པ་དེ། །མི་ལྕོགས་རྣམས་ཀྱི་ཆགས་སྒོ་ཡིན། །གཞན་གྱི་བྲན་དུ་



222
ཞལ་གདམས་དང་མགུར་གླུ་གཅེས་བཏུས།
བཀོལ་བས་བཟློག །ཨ་ཕ་ཉོ་ཆང་ཚོད་མེད་པ། །ཁྱིམ་མི་ཡོངས་ཀྱི་ཆགས་སྒོ་ཡིན། །རང་བློ་རང་གིས་བཅུན་
པས་བཟློག །གློ་གོམ་ཇེ་གོག་ལངས་པ་འདི། །མི་དཀྲོགས་གཉིད་དཀྲོགས་ལྟས་ངན་ཡིན། །སྒོག་སྐྱ་ཨེར་
མ་ཟས་པས་བཟློག །ཇག་པས་ལོངས་སྤྱོད་འཚོལ་བ་འདི། །ཕྱུག་པོ་རྣམས་ཀྱི་ལྟས་ངན་ཡིན། །ཐམས་ཅད་
སྦྱིན་པ་བཏང་བས་བཟློག །དམ་ཉམས་བཙུན་པ་སྡོམ་མེད་ཚོ། །ཆོས་སྡེ་དཀྲུགས་པའི་དཀྲུགས་ཤིང་ཡིན།།
ཚོགས་པའི་ནང་ནས་དབྱུང་བས་བཟློག །ཆོས་གཞིས་ཞིང་ཆུང་སྤྲ་ཆལ་འདི། །ཡོན་མཆོད་བར་གྱི་དཀྲུགས་
ཤིང་ཡིན། །དམ་ཚིག་གཙང་མ་བསྲུང་བས་བཟློག །ཆང་སྐྱུར་ཙ་ར་ཙི་ར་འདི། །གྲོད་ཁོག་རྒྱུ་མའི་ལྟས་ངན་
ཡིན། །ཐང་ཆེན་ཚ་མོ་བཏུང་བས་བཟློག །བུད་མེད་ཁ་མང་འཆལ་བ་དེ། །ཁྱིམ་མཚེས་གྲོང་པའི་ལྟས་ངན་
ཡིན། །ཁ་ལན་འབྲེལ་ཐག་བཅད་པས་བཟློག །ནམ་ཕྱེད་གནས་པོའི་འཁུན་བུ་དང་། །གནས་མོའི་ངུ་སྒྲ་
འཁུན་ཆུང་འདི། །ཕྲུག་གུ་སྤྱང་པོའི་གཉིད་སད་དེ། །ཉིད་རང་བཞད་གད་ལོངས་པ་དང་། །བུ་ཚ་མལ་ནས་
ངུ་བ་ནི། །ཕ་མཇེ་མ་ལ་ཟུག་པ་ཡིན། །ཁ་ཟས་སྟར་ཁ་སྟེར་བས་བཟློག །ཆང་གཅིག་བཙག་པས་གཅིན་
གཅིག་ཤོར། །གཅིན་གཅིག་བསྡམས་པས་ཐེམ་ཁར་ཤོར། །མཛུབ་མོས་བཀག་པས་སྣབས་ལུད་ལུག།
ཡར་འདྲེན་བྱས་པས་གློ་ལངས་ནས། །སྣོད་ཆས་ཐམས་ཅད་ཁ་ཆུས་བཀང་། །མི་གཙང་ཀླུ་ལ་གྲིབས་ཕོག་
པས། །ནང་མི་ཀུན་ལ་ཆམ་པ་བྱུང་། །སྐྲངས་ནད་ཡོང་བའི་སྔ་ལྟས་ཡིན། །བསངས་དང་གཙང་སྦྲ་འཐོན་
པས་བཟློག །ལག་པ་མ་བཀྲུས་བག་ཚ་བརྫི། །བག་ཚ་བརྫི་རིང་སྔོ་ཚོད་ལུད། །སྔོ་ཚོད་ལུད་པ་དུད་གསུར་
རྒྱབ། །གོ་ཁ་ཐམས་ཅད་ཐལ་བས་བཀང་། །མགྲོན་པོ་དུད་པས་མཆི་མ་ཤོར། །ཕྲུ་གུ་ལྟོགས་ཚིག་ཟོས་ནས་
ངུས། །ཨ་ཕས་དཀྲུགས་ཙང་མ་དང་འཐབ། །མཁོས་ཆུང་ཨ་མའི་ཆགས་སྒོ་ཡིན། །སྔ་ཟར་ཆེ་བ་ལངས་པས་
བཟློག །ཅེས་གསུངས་པས། དེར་ཚོགས་པའི་མི་ཐམས་ཅད་ངའི་གདོང་ལ་བལྟས་ནས་ཧམ་མེར་ལུས་འདུག། །།



223མགུར་གླུའི་སྐབས།
༢༣
ཀ ཡིན་ལུགས་སྒྲོགས་པའི་ལྟ་མགུར།
ཀརྨ་འཕྲིན་ལས། (༡༤༥༦–༡༥༣༩)
༄༅། །ན་མ་ཤྲཱི་ཙིཏྟ་བཛྲ་ཡ། སྙིང་པོའི་དོན་རྟོགས་ཆོས་ཀྱི་རྗེ། །གནས་ལུགས་སྟོན་པའི་ཐུགས་རྗེ་ཅན།།།
དྲིན་ཅན་སངས་རྒྱས་བསམ་གྲུབ་ལ། །སྙིང་ནས་འདུད་དོ་བརྩེར་དགོངས་ཤིག །ཁྱེད་ཀྱི་ཐབས་མཁས་
ཐུགས་རྗེ་དང༌། །སྔོན་ནས་འདྲིས་པའི་བག་ཆགས་སམ། །ཚེ་འདིར་གོམས་པའི་ཉེར་ལེན་གྱིས། །གཉུག་
མའི་གནས་ལུགས་འདི་ལྟར་རྟོགས།།
སྣང་བའི་རང་འཚང་རིག་ཙམ་ན། །ཇི་ལྟར་སྣང་ཡང་སྟོང་པའི་གདངས། །ངོས་གཟུང་མཚན་མས་
མ་གོས་པའི། །ཆོས་དབྱིངས་མཁའ་ལ་སྣང་བ་ཙམ། །རྟོག་པའི་རང་འཚང་རིག་ཙམ་ན། །ཇི་ལྟར་འཕྲོ་ཡང་
སེམས་ཀྱི་རྩལ། །བཟོ་བཅོས་མཚན་མས་མ་གོས་པའི། །ཡེ་ཤེས་རྗེན་པར་སྣང་བ་ཙམ། །དྲན་པའི་རང་
འཚང་རིག་ཙམ་ན། །ཇི་ལྟར་དྲན་ཡང་གཉུག་མའི་ངང་། །ངར་འཛིན་མཚན་མས་མ་གོས་པའི། །རང་རིག་
གསལ་བར་སྣང་བ་ཙམ། །འཁྲུལ་པའི་རང་འཚང་རིག་ཙམ་ན། །ཇི་ལྟར་འཁྲུལ་ཡང་གདོད་མའི་བབས།།
གཟུང་འཛིན་མཚན་མས་མ་གོས་པའི། །རིག་པའི་མིག་ཡོར་སྣང་བ་ཙམ། །གནས་པའི་རང་འཚང་རིག་ཙམ་
ན། །ཇི་ལྟར་གནས་ཀྱང་མཉམ་ཉིད་དབྱིངས། །བྱིང་རྨུགས་མཚན་མས་མ་གོས་པའི་རང་རིག་སྤྲོས་དང་
བྲལ་བ་ཙམ། །འགྱུ་བའི་རང་འཚང་རིག་ཙམ་ན། །ཇི་ལྟར་འགྱུ་ཡང་འོད་གསལ་ཀློང་། །འཕྲོ་རྒོད་མཚན་
མས་མ་གོས་པའི། །རང་ངོ་རང་གིས་ཤེས་པ་ཙམ། །འཁོར་བའི་རང་འཚང་རིག་ཙམ་ན། །བདེ་སྡུག་མཚན་
མ་གོས་པའི། །སྐུ་བཞི་མངོན་དུ་གྱུར་བ་ཙམ། །ཞི་བའི་རང་འཚང་རིག་ཙམ་ན། །ཇི་ལྟར་ཞི་ཡང་སྣང་
བརྙན་ཉིད། །ཡེ་མེད་མཚན་མས་མ་གོས་པའི། །ངོ་བོ་ཉིད་དབྱིངས་དག་པ་ཙམ། །སྐྱེ་བའི་རང་འཚང་རིག་
ཙམ་ན། །ཇི་ལྟར་སྐྱེ་ཡང་སྤྲུལ་པའི་སྐུ། །མངོན་ཞེན་མཚན་མས་མ་གོས་པའི། །རྣམ་དག་སྐྱེད་རིམ་བསྒོམ་
པ་ཙམ། །འཆི་བའི་རང་འཚང་རིག་ཙམ་ན། །ཇི་ལྟར་ཤི་ཡང་རྫོགས་པའི་རིམ། །ལས་སྣང་མཚན་མས་མ་
གོས་པའི། །དོན་དམ་བདེན་པ་མཐོང་བ་ཙམ། །བདེ་བའི་རང་འཚང་རིག་ཙམ་ན། །ཇི་ལྟར་བདེ་ཡང་འཕོ་
འགྱུར་མེད། །ཟག་པའི་མཚན་མས་མ་གོས་པའི། །བདེ་ཆེན་ལྷུན་གྱིས་གྲུབ་པ་ཙམ། །གསལ་བའི་རང་
འཚང་རིག་ཙམ་ན། །ཇི་ལྟར་གསལ་ཡང་སྟོང་པའི་གཟུགས། །སྤྲོས་པའི་མཚན་མས་མ་གོས་པའི། །རྒྱལ་
ཡུམ་མཁའ་ལ་སྣང་བ་ཙམ། །སྟོང་པའི་རང་འཚང་རིག་ཙམ་ན། །ཇི་ལྟར་སྟོང་ཡང་བླ་མེད་ཆོས། །འཁྲུལ་
པའི་མཚན་མས་མ་གོས་པའི། །བློ་བུར་དྲི་མས་སྟོང་བ་ཙམ། །ལྟ་བའི་རང་འཚང་རིག་ཙམ་ན། །ཇི་ལྟར་



224
ཞལ་གདམས་དང་མགུར་གླུ་གཅེས་བཏུས།
བལྟས་ཀྱང་དབྱིངས་ཀྱི་ངང་། །མཐར་འཛིན་མཚན་མས་མ་གོས་པའི། །སྨྲས་བསམ་བརྗོད་ལས་འདས་པ་
ཙམ། །སྒོམ་པའི་རང་འཚང་རིག་ཙམ་ན། །ཇི་ལྟར་བསྒོམས་ཀྱང་ལྷུག་པའི་ངང༌། །སྡུག་བཙིར་མཚན་མས་
མ་གོས་པའི། །མ་ཡེངས་ལྷོད་དེར་གནས་པ་ཙམ། །སྤྱོད་པའི་རང་འཚང་རིག་ཙམ་ན། །ཇི་ལྟར་སྤྱོད་ཀྱང་
ཕར་ཕྱིན་དྲུག །བླང་དོར་མཚན་མས་མ་གོས་པའི། །ཤུགས་འབྱུང་ཅི་དགར་སྤྱོད་པ་ཙམ། །འབྲས་བུའི་རང་
འཚང་རིག་ཙམ་ན། །ཇི་ལྟར་བསྒྲུབས་ཀྱང་སེམས་ཉིད་རང༌། །རེ་དོགས་མཚན་མས་མ་གོས་པའི། །རང་
སེམས་ཆོས་སྐུར་རྟོགས་པ་ཙམ། །བདག་གིས་ཟབ་མོའི་ངེས་གསང་རྙེད། །བླ་མའི་བྱིན་རླབས་སྙིང་ལ་
ཞུགས། །སྤྲོས་བྲལ་རྗེན་པ་ནང་ནས་ཤར། །འཁོར་འདས་གཉིས་ཀྱི་རང་འཚང་རིག །ཐ་མལ་ཤེས་པའི་ངོ་
བོ་མཐོང་། །མཐའ་བྲལ་ལྟ་བའི་ཕུ་ཐག་ཆོད། །སངས་རྒྱས་དངོས་སུ་བྱོན་ན་ཡང་། །དྲི་རྩད་སྒྲོ་འདོགས་
དཔྱོད་རྒྱུ་མེད། །ངེས་ཤེས་ནང་ནས་འདྲོངས་པའི་ཚིག །ཡིན་ལུགས་སྒྲོག་པ་ལྟ་བའི་མགུར། །ཐུན་མཚམས་
ཉམས་ཀྱི་འཆར་སྒོ་ལ། །འགག་པ་མེད་པའི་རང་སྒྲར་བླངས། །ཤེས་པ་ཡང་ཀློང་ཡངས་སུ་སྨྲས་པའོ།། །།
ཁ ཙཱ་རི་བཀྲ་ཤིས་ལྗོངས་སུ་སྨྲས་པའི་ཚོགས་གླུ།
༈ ན་མ་ཤི་ཙིཏྟ་བཛྲ་ཡ། སྐུ་སྣང་སྟོང་སྐྱེ་མེད་ལྷ་ཡི་སྐུ། །གསུང་གྲག་སྟོང་འགག་མེད་རྡོ་རྗེའི་
དབྱངས། །ཐུགས་བདེ་སྟོང་དབྱེར་མེད་ལྷན་ཅིག་སྐྱེས། །ཕ་དུས་གསུམ་མཁྱེན་པའི་ཞབས་ལ་འདུད།།
འདིར་ཚོགས་ཀྱི་མཆེད་གྲོགས་སྒོམ་ཆེན་དང་། །སྐལ་ལྡན་གྱི་སློབ་བུར་བཅས་པ་རྣམས། །དགེ་སློང་ལ་གླུ་
ལོང་མི་འཚལ་ཏེ། །གླུ་གར་རྣམས་འདུལ་བའི་གཞུང་ལས་བཀག །དེ་འོན་ཀྱང་དཔའ་བོ་ཌཱ་ཀི་རྣམས། །ནང་
ཚོགས་ཀྱི་འཁོར་ལོར་འདུ་བའི་སར། །རྣལ་འབྱོར་གྱི་ངང་ནས་དབྱངས་སུ་ལེན། །ཁྱེད་རྡོ་རྗེའི་མགུར་ལ་
སྙན་གཏོད་ཅིག །མི་ང་རང་ངན་ཏེ་བརྒྱུད་པ་བཟང་། །ཡབ་ཀརྨ་པཀྵིའི་བུ་ཅིག་པུ། །རྗེ་བཀའ་བརྒྱུད་གོང་
མའི་གདུང་སོབ་ཅིང་། །མེས་ཏེ་ལོ་ནཱ་རོའི་བརྒྱུད་འཛིན་ཡིན། །མི་ང་རང་ངན་ཏེ་བླ་མ་བཟང་། །ཆོས་
གྲགས་རྒྱ་མཚོའི་སེམས་ཀྱི་གཤིས། །བུ་སློབ་རྣམས་ཀྱང་ཁོང་གིས་བསྐྱོང་། །བྱིན་བརླབས་ཀྱི་བཀའ་
བབས་རྒྱུན་ཆད་མེད། །མི་ང་རང་ངན་ཏེ་མཆེད་གྲོགས་བཟང་། །ཁྱེད་དམ་ཚིག་ཅིག་པའི་རྡོ་རྗེ་སྤུན། །ཚེ་
གཅིག་ལ་སངས་རྒྱས་བསྒྲུབ་པའི་སླད། །སེམས་ཆོས་སྐུར་རྟོགས་པ་ཤ་སྟག་ཡིན། །མི་ང་རང་ངན་ཏེ་སྒྲུབ་
གནས་བཟང༌། །ཙཱ་རི་ཡེ་ཤེས་ཀྱི་འཁོར་ལོ་འདི། །མ་མཁའ་འགྲོ་ངང་གི་འདུ་བའི་གནས། །དག་པ་མཁའ་
སྤྱོད་ཀྱི་ཡ་རྒྱལ་ཡིན། །མི་ང་རང་ངན་ཏེ་དམ་ཆོས་བཟང་། །ཆོས་ཕྱག་རྒྱ་ཆེན་པོ་རང་གི་སེམས། །གཞི་ཐོག་
ན་འབྲས་བུ་ལྷུན་གྱིས་གྲུབ། །ཟུང་འཇུག་གི་རྒྱལ་ཁམས་ལྟད་མོར་ཆེ། །མི་ང་རང་ངན་ཏེ་ལྟ་བ་བཟང་།།



225མགུར་གླུའི་སྐབས།
མཐའ་བྲལ་གྱི་སེམས་ཉིད་གཉུག་མ་ལ། །ལྟ་རྒྱུ་ཅིག་མི་འདུག་སྟོང་པའི་ངང་། །སྟོང་པར་ཡང་མ་ལྟས་ས་
ལེ་བ། །མི་ང་རང་ངན་ཏེ་སྒོམ་པ་བཟང་། །ཡེངས་མེད་ཀྱི་རིག་པ་ཧྲིག་གེ་བ། །དྲན་འཛིན་གྱི་སྡུག་རྩིར་མི་
དགོས་པར། །ཐ་མལ་གྱི་ཤེས་པ་སོ་མ་རང་། །མི་ང་རང་ངན་ཏེ་སྤྱོད་པ་བཟང་། །བླང་དོར་དང་བྲལ་བའི་
ལྷུག་པ་ལ། །སྤྱོད་རྒྱུ་ཞིག་མི་འདུག་རང་བབས་ཉིད། །བཟོ་བཅོས་ཀྱིས་མ་སླད་ཅི་བདེར་གཞག །མི་ང་རང་
ངན་ཏེ་འབྲས་བུ་བཟང་། །སེམས་གསལ་རིག་སྟོང་གསུམ་རྒྱལ་བའི་སྐུ། །ཡེ་གདོད་མའི་སངས་རྒྱས་རང་
ལ་བཞུགས། །མ་སྒྲུབས་ཀྱང་འགྲུབ་པ་བློ་རེ་བདེ། །འདི་ངན་པ་བཟང་པོའི་ཁ་རྒྱན་ཅན། །ཡིན་ལུགས་
རྣམས་དྲང་པོར་སྒྲོག་པའི་གླུ། །ཁྱེད་ཅོ་འདྲི་རྣམས་ལ་མི་འཚམ་ཡང་། །མ་མཁའ་འགྲོ་དགྱེས་ཕྱིར་བླངས་པ་
ཡིན། །ཞེས་པ་ཡོས་ལོ་ཟླ་བ་བརྒྱད་པའི་ཚེས་བཅུའི་ཚོགས་གྲལ་དུ་ཙཱ་རི་བཀྲ་ཤིས་ལྗོངས་སུ་སྨྲས་པའོ།། །།
ག མིན་ཚུལ་སུམ་ཅུའི་མགུར།
༈ ན་མ་ཤི་ཙིཏྟ་བཛྲ་ཡ། བླ་མའི་ཞབས་པད་གུས་བསྟེན་ནས། །ཡིན་མིན་མགོ་ལྟག་ཕྱེད་པ་དང་།།
ཡིན་ལུགས་ཇི་བཞིན་ཤེས་པའི་ཕྱིར། །མིན་ཚུལ་སུམ་ཅུ་ཐམ་པ་སྨྲ། །དགྲ་གཉེན་ཡོད་ན་ཞེན་ལོག་མིན།༡།ངོ་
བསྲུངས་ཡོད་ན་བྱ་བཏང་མིན།༢།ཆོས་བརྒྱད་ཡོད་ན་འཁྲུལ་ཞིག་མིན། ༣།ཚུལ་ཆོས་ཡོད་ན་རྣལ་འབྱོར་
མིན།༤ །མཉམ་རྗེ་ཡོད་ན་སྒོམ་ཆེན་མིན།༥།དངོས་འཛིན་ཡོད་ན་རྟོགས་ལྡན་མིན།༦།སེར་སྣ་ཡོད་ན་སྦྱིན་པ་
མིན།༧།ངོས་ལྐོག་ཡོད་ན་ཚུལ་ཁྲིམས་མིན།ར།ཕྱོགས་རིས་ཡོད་ན་བཟོད་པ་མིན།།རེས་འཇོག་ཡོད་བརྩོན་
འགྲུས་མིན།༡༠།འཕྲོ་རྒོད་ཡོད་ན་བསམ་གཏན་མིན།༡༡།རྟོག་དཔྱོད་ཡོད་ན་ཤེས་རབ་མིན།༡༢།ལྷ་སྐུར་ཞེན
ན་སྐྱེད་རིམ་མིན།༡ ༣།ཉོན་མོངས་འཕེལ་ན་གཏུམ་མོ་མིན༡༤ །ཟག་པ་ཡོད་ན་བདེ་ཆེན་མིན།༡༥།གཉིས་སུ་
སྣང་ན་ལྷན་སྐྱེས་མིན།༡༦།འཛིན་པ་ཡོད་ན་རང་རིག་མིན།༡༧།སྣང་བ་ཐམས་ཅད་དེ་ཉིད་མིན།༡༨།ངོས་
བཟུང་ཡོད་ན་ལྟ་བ་མིན།༡༩།བྱིང་རྒོད་ཡོད་ན་སྒོམ་པ་མིན།༢༠།བླང་དོར་ཡོད་ན་སྤྱོད་པ་མིན།༢༡།རེ་དོགས་
ཡོད་ན་འབྲས་བུ་མིན།༢༢།ཉམས་སུ་མྱོང་ན་བདེ་བ་མིན།༢༣།རྟགས་སྣང་མཐོང་ཙམ་གསལ་བ་མིན།༢༤ །རྨོངས་
པ་ཁ་འབྱམས་རྟོག་མེད་མིན། ༢༥།ཐེར་ཟུག་ཡོད་ན་ཉམས་སྣང་མིན།༢༦།འཕོ་འགྱུར་ཡོད་ན་
ན་རྟོགས་པ་
མིན།༢༧།གསལ་འགྲིབ་ཡོད་ན་ཡེ་ཤེས་མིན།༢༨།རྐྱེན་ལ་ལྟོས་ན་གཉུག་མ་མིན།༢༩།གསར་དུ་སྐྱེས་ན་རང་
བྱུང་མིན།༣༠།མིན་པ་དོར་ལ་ཡིན་པ་ལོང་། །དེ་ཡང་ཞེན་མེད་འཇའ་མཚོན་བཞིན། །ཟུང་དུ་འཇུག་པའི་ཕྱག་
རྒྱས་ཐོབ། །རང་ངོ་ཤེས་པ་མཁས་པའི་མཆོག །ཅེས་པ་ཡང་ལུག་ལོར་ཧོར་ཟླ་དང་པོའི་ཉི་ཤུ་བརྒྱད་ལ་དངས་དཀར་འོ་
མཚོའི་འགྲམ་དུ་སྨྲས་པའོ།། །།



226
ཞལ་གདམས་དང་མགུར་གླུ་གཅེས་བཏུས།
༢༤
རྗེ་ཙོང་ཁ་པ་ཞལ་མཇལ་དུས་ཀྱི་ཉམས་མགུར།
༧རྒྱལ་བ་དགེ་འདུན་རྒྱ་མཚོ། (༡༤ ༧༦–༡༥༤ ༢)
༄༅། །རྒྱལ་བ་ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་པའི་ངོ་བོ་ཕ་འགྲན་ཟླ་ཐམས་ཅད་དང་བྲལ་
བ་དེའི་ཞབས་ལ་ཕྱག་འཚལ་ལོ། །ཐུགས་རྒྱལ་བ་ཀུན་དང་དབྱེར་མེད་ཀྱང་། །སྐུ་ཐ་མལ་བཀོད་པ་སྣ་
ཚོགས་ཀྱིས། །གསུང་ལེགས་བཤད་བདུད་རྩིའི་ཆར་འབེབས་པ། །ཕ་བཀའ་དྲིན་མཉམ་མེད་ཙོང་ཁ་པ། །
མི་སྙིང་མེད་ཁོ་བོའི་སྙིང་ཞུགས་ལ། །སྤྱང་ཆོས་མེད་པོའི་བློ་སྣ་ཆོས་ལ་སྒྱུར། །ཕ་ཐུགས་རྗེས་གཟིགས་ཤིག་
བཀའ་དྲིན་ཅན། །སྐྱབས་གཞན་ན་མེད་དོ་མཁྱེན་བརྩེའི་གཏེར།།
ཚེ་འདི་ཕྱིའི་བདེ་ལེགས་ཀུན་གྱི་གཞི། །རྗེ་བླ་མ་ཁྱེད་དུ་མ་ཤེས་པར། །སྔར་དོན་མེད་སྐྱབས་
གཞན་འཚོལ་འཚོལ་ནས། །ཞེས་ཐག་པས་བློ་གཏད་མ་བགྱིས་པ། །ད་འགྱོད་པ་དྲག་པོས་སྙིང་ལ་ཟིན།།
འདི་ལེགས་པར་བསམས་ཚེ་དམ་ཆོས་དང་། །སེམས་འབྲེལ་ཐག་ཆད་པས་ལན་པར་གདའ། །ཕ་བཀའ་
དྲིན་མཉམ་མེད་ཙོང་ཁ་པ། །ད་ཁོ་བོའི་བློ་སྣ་ཆོས་ལ་སྒྱུར། །སེམས་སྣང་ཤས་དྲག་པོས་དབྱེན་བཅོས་ནས།།
ཕྱི་ཆོས་པའི་ཚུལ་འཆོས་མཁས་ན་ཡང་། །ནང་ཤེས་རྒྱུད་ཆོས་དང་མ་འབྲེལ་ན། །བློ་ནང་དུ་ཕྱོགས་ན་ཡི་རེ་
མུག །དུས་ད་ལྟ་འཆི་བ་མ་དྲན་པ། །སེམས་ཆོས་དང་འབྲེལ་ཐག་ཆད་པས་ལན། །ཕ་བཀའ་དྲིན་མཉམ་
མེད་ཙོང་ཁ་པ། །ད་ཁོ་བོའི་བློ་སྣ་ཆོས་ལ་སྒྱུར། །སེམས་རྙེད་བཀུར་རོ་ལ་སྲེད་བཞིན་དུ། །དུས་རྟག་ཏུ་བག་
མེད་བྱ་བ་ཡིས། །རྟེན་དལ་འབྱོར་མི་ལུས་ཆུད་གཟོན་པ། །ཕྱི་མཛེས་མཛེས་འདྲ་ཡང་ཚུལ་འཆོས་ཡིན།།
གསུང་སྨྲ་བརྗོད་མཁས་ཀྱང་རྫུན་ཚིག་ཡིན། །ལར་གྲུང་གྲུང་འདྲ་ཡང་གླེན་པ་ཡིན། །ཆོས་བཟང་པོར་རློམ་
ཡང་ཟོག་པོ་ཡིན། །གནས་ངན་སོང་གསུམ་གྱི་སྡུག་བསྔལ་དེ། །ཆེས་བཟོད་གླགས་མེད་པར་ཤེས་བཞིན་
དུ། །དེར་མི་སྐྱེའི་ཐབས་ལ་མི་འབད་པར། །སེམས་དལ་བར་སྡོད་པའི་ངང་རིང་པོ། །ཆེས་གླེན་པའི་ལུག་
ཀྱང་རང་གི་གྲོགས། །སྲོག་འབྲལ་བར་མཐོང་ཚེ་སྙིང་འདར་ན། །ཁྱོད་སྤྱང་པོ་མ་དེའི་ཐུགས་རྒྱུད་ལ།།
གདོན་ཞུགས་པ་མིན་པ་འོས་ཅི་ཡོད། །དོན་དེ་ལྟར་ད་དུང་མ་དྲན་པ། །སེམས་ཆོས་དང་འབྲེལ་ཐག་ཆད་
པས་ལན། །ཕ་བཀའ་དྲིན་མཉམ་མེད་ཙོང་ཁ་པ། །ད་ཁོ་བོའི་བློ་སྣ་ཆོས་ལ་སྒྱུར། །ཁོང་ཚངས་དང་བརྒྱ་
བྱིན་ལ་སོགས་པ། །དཔལ་འབྱོར་པའི་ཕུན་ཚོགས་མཐའ་ཡས་ཀྱང་། །ལར་རང་དབང་མེད་པར་འདོར་
དགོས་པའི། །ཚུལ་སྙིང་ནས་མ་དྲན་རང་འདོད་ཅན། །ནོར་ཞིང་གཞིས་གཉེན་དང་ལོངས་སྤྱོད་སོགས། །དུས་



227
༩མགུར་གླུའི་སྐབས།
རྟག་ཏུ་མི་དགོས་དགུ་དགོས་པོ། །ཆོག་མི་ཤེས་འཁོར་བའི་བདེ་འབྲས་ལ། །ཡིད་ཆགས་ཞེན་དྲག་པོས་
བཅིངས་པ་ཡང་། །སེམས་ཆོས་དང་འབྲེལ་ཐག་ཆད་པས་ལན། །ཕ་བཀའ་དྲིན་མཉམ་མེད་ཙོང་ཁ་པ། །ད་
ཁོ་བོའི་བློ་སྣ་ཆོས་ལ་སྒྱུར། །ལར་བརྟན་པ་མ་ཐོབ་ཚེ་འདིའི་མཐའ། །དགྲ་འཆི་བདག་དྲག་པོའི་ཁ་ནང་
ཆུད། །ལས་མི་དགེ་བཅུ་ཡི་རླུང་ཤུགས་ཀྱིས། །གནས་འཇིགས་རུང་ངན་འགྲོའི་གཡང་སར་ཕྱོགས། །ཚེ་
ཐོག་མ་མེད་ནས་བསགས་པ་ཡི། །ལས་ངན་པའི་ཁུར་པོ་རི་བས་ལྕི། །ད་ཤི་ཡང་འགྱོད་པ་མེད་སྙམ་པའི།།
གདེང་ཏིལ་འབྲུ་ཙམ་ཡང་རང་ལ་མེད། །གཉེན་ཉེ་དུ་ངུ་བས་མཐའ་བསྐོར་ཅིང་། །ནོར་ལོངས་སྤྱོད་སོགས་
ལ་འཕྲེང་བཞིན་དུ། །རང་གཅིག་པུར་སྐྱེས་ཆེན་འདེགས་པའི་ཚེ། །སེམས་འགྱོད་ཀྱང་འཕྱིས་སོ་སྙམ་པ་
མེད། །སེམས་ཆོས་དང་འབྲེལ་ཐག་ཆད་པས་ལན། །ཕ་བཀའ་དྲིན་མཉམ་མེད་ཙོང་ཁ་པ། །ད་ཁོ་བོའི་བློ་
སྣ་ཆོས་ལ་སྒྱུར། །མ་ཁམས་གསུམ་འཁོར་བའི་སེམས་ཅན་རྣམས། །ཆེས་བཟོད་དཀའི་སྡུག་བསྔལ་མནར་
བ་ལ། །སེམས་གཡོ་འགུལ་ཅུང་ཟད་མ་མཆིས་པ། །རྒྱུད་ཆོས་དང་འབྲེལ་ཐག་ཆད་པས་ལན། །ཕ་བཀའ་
དྲིན་མཉམ་མེད་ཙོང་ཁ་པ། །ད་ཁོ་བོའི་བློ་སྣ་ཆོས་ལ་སྒྱུར། །སྤྲང་བདག་གི་སྐྱིད་སྡུག་ལེགས་ཉེས་ཀུན། །རྗེ་
བླ་མ་ཁྱེད་རང་མཁྱེན་ལགས་པས། །ཐུགས་བརྩེ་བའི་དབྱིངས་ནས་མ་དོར་བར། །མཆོག་ཐུན་མོང་དངོས་
གྲུབ་སྩལ་དུ་གསོལ། །ལས་འགྲོ་དོན་བྱེད་པ་མ་གཏོགས་པ། །རྗེ་བླ་མ་ཁྱེད་ལ་མ་མཆིས་པས། །ཕུགས་
རྗེས་སུ་འཛིན་པར་འཚལ་མོད་ཀྱི། །གནས་ངན་སོང་གསུམ་གྱི་སྡུག་བསྔལ་དེ། །ད་མྱོང་ནི་བཟོད་གླགས་པ
མ་མཆིས་པས། །དུས་ད་ལྟ་ཉིད་ནས་ཞལ་སྟོན་ལ། །སྤྱང་ཆོས་མེད་དགའ་ལྡན་གནས་སུ་དྲོངས། །ཆོས་ཟབ་
དང་རྒྱ་ཆེའི་ཆར་པ་ཕོབ། །རྒྱུད་བདག་འཛིན་འཁྲི་བ་རྩད་ནས་ཆོད། །ཕ་ཁྱེད་རང་ལྟ་བུར་བྱིན་གྱིས་རློབས།།
ཚུལ་འདི་ལྟར་སྨྲ་བ་བླ་མའི་དྲིན། །སྙིང་ཐག་པས་དྲན་པའི་དད་པ་དང་། །སེམས་གདུང་ཤུགས་
དྲག་པོས་ཀུན་བསླང་ནས། །ཡུལ་གཙང་སྟོད་ཀྱི་ཆོས་མེད་བྱ་བྲལ་བ། །སྤྲང་སྨྱོན་པ་དགེ་འདུན་རྒྱ་མཚོས་
སྨྲས། །ད་རྗེ་བཙུན་བླ་མའི་བཀའ་དྲིན་གྱིས། །ཆོས་ཐམས་ཅད་གཟིགས་པ་ཐོབ་པར་ཤོག །ཆོས་དཀར་
པོའི་འཕྲིན་ལས་འོད་སྟོང་གིས། །རྗེ་ཁྱོད་ཀྱི་དགོངས་དོན་གསལ་བྱེད་ཤོག། །།ཅེས་པ་འདི་ནི་ཁྲ་འབྲུག་ཏུ་རྗེ་
བཙུན་ཙོང་ཁ་པ་ཞལ་གཟིགས་དུས་སུ་མཛད་པའོ།། །།



228ཞལ་གདམས་དང་མགུར་གླུ་གཅེས་བཏུས།
༢༥
རང་གི་རྟོགས་བརྗོད་ལམ་གླུ་
དཔྱིད་ཀྱི་རྒྱལ་མོའི་དགའ་སྟོན་ལས་བཏུས་པ།
ཚར་ཆེན་བློ་གསལ་རྒྱ་མཚོ། (༡༥༠༢—༡༥༦༧)
༄༅། །སྤྲང་རྒྱལ་ཁམས་ཕྱོགས་མེད་རྒྱུ་བ་ན། །ཡུལ་ཡ་མཚན་གྱི་ལྟད་མོ་འདི་ལྟར་མཐོང་།།
ཤབ་དགེ་སྡིངས་རྡོ་རྗེ་ཕོ་བྲང་ན། །རྗེས་ས་སྐྱ་ལོ་ཙཱའི་སྐུ་ཡི་དཔོན།།
ཐུགས་གཅིག་ཏུ་འདྲེས་པ་སྲས་ཀྱི་མཆོག །ཁོང་འཇམ་དབྱངས་གཞོན་ནུ་དངོས་སུ་མཇལ།།
གསུང་བག་ཕེབས་ཀྱི་བདུད་རྩི་སྙིང་ལ་སིམ། །ངེད་ས་སྐྱ་པའི་མདུན་མ་གྲུབ་འདུག་སྙམ།།
སེམས་དགའ་སྤྲོ་དང་དད་པས་འཆི་མ་འཁྲུག །ཞབས་སྤྱི་གཙུག་ཏུ་བླངས་ནས་སྨོན་ལམ་བཏབ།།
དེར་ཤར་སྟོད་ཀྱི་ཆུ་ཀླུང་བརྒལ་ནས་ཕྱིན། །ཡུལ་ཡ་མཚན་ཅན་ཁྲོ་ཕུའི་གཙུག་ལག་སླེབས།།
ལྷ་བྱམས་མགོན་གྱི་སྐུ་བརྙན་ཞལ་བཟང་མཐོང་། །རྟེན་ཁྱད་པར་ཅན་ཀུན་ལ་བྱིན་རླབས་ཞུས།།
མཚོན་འཕྲེང་ལྕག་གིས་འདེད་དྲག་བཏང་བའི་ཚེ། །ཁོང་ལུང་བསྟན་གྱི་སྒྲ་དབྱངས་སྒྲོག་པ་སྐད།།
ཁྱོད་ཡེ་ཤེས་ཀྱི་ཌཱ་ཀིའི་ལུང་བསྟན་དང་། །མོ་ཤ་ཟན་གྱི་མཁའ་འགྲོའི་རྒྱང་འབོད་གཉིས།།
ང་རྣལ་འབྱོར་གྱི་སེམས་ལ་བདེ་སྡུག་མེད། །གང་ཡིན་ཡང་རང་ངོ་དབྱིངས་སུ་སྙམ།།
ཨ་ལ་ལ་རྒྱལ་ཁམས་སྐོར་བའི་མི། །སྔོན་མེད་ཀྱི་ལྟད་མོ་ཨ་རེ་འཇིགས།།
སེམས་ཉིད་ཀྱི་རང་གདངས་ཡིན་པར་གོ །དྲིན་ཅན་གྱི་བླ་མ་དེ་སྐུ་དྲིན་ཆེ།།
དཔལ་མཁའ་སྤྱོད་ཀྱི་དགའ་མ་ཡིད་འོང་མ། །དུས་རིང་ནས་བསྐྱངས་པའི་མ་མ་དེས།།
ད་རིག་འཛིན་གྱི་གྲུབ་པ་སྟེར་བའི་བརྡ།། །།



229མགུར་གླུའི་སྐབས།
༢༦
མོས་གུས་ཉག་གཅིག་དྲན་པ་ལམ་རྫོགས་ཀྱི་གླུ།
དཔལ་ལྡན་ཀུན་དགའ་གྲོལ་མཆོག་བློ་གསལ་རྒྱ་མཚོ། (༡༥༠༧—༡༥༦༦)
།ཤྲཱི་བཛྲ་དྷ་ར་སཱ་དྷུ་པཱ་ད་པྲ་ཎ་མྱོ། རྗེ་བཀའ་བརྒྱུད་ཀྱི་དགུང་གནམ་མཐོན་པོ་ལ། །ཕ་གྲུབ་ཐོབ་
ཀྱི་བླ་མ་རྒྱུ་སྐར་ཙམ། །དབྱིངས་འགགས་མེད་ཀྱི་ཉི་ཟླ་འོད་པོ་ཆེ། །དེ་ནཱ་རོ་དང་ནི་གུ་མ་ལགས་སམ། །ཁོང་
ལྕམ་སྲིང་གི་སྒྲུབ་བརྒྱུད་ཆུ་བོའི་རྒྱུན། །དུས་ད་ལྟའི་སྐལ་ལྡན་ཡོངས་ཀྱི་སྐོམ། །ཡིད་ཚིམ་པ་སྟེར་བའི་སྨན་
ཆབ་དེ། །ཆོས་ནཱ་རོ་དང་ནི་གུ་མ་ལགས་སམ། །ལུགས་རྣམ་གཉིས་ཀྱི་བཀའ་སྲོལ་སྐྱོང་བའི་རྗེ། །དཔལ་
འགྲན་ཟླ་བྲལ་བ་སྤྲུལ་པའི་སྐུ། །ངེད་རྟོགས་ལྡན་མང་པོའི་གཙུག་རྒྱན་གཅིག །མགོན་དྭགས་ཤངས་ཀྱི་
བཀའ་བརྒྱུ ད་རྣམ་གཉིས་ལགས། །སྔོན་ཏི་ལི ་དང་ནཱ་རོས་སྣ་དྲངས་ནས། །མར་པ་དང་མི་ལས་རྗེས་
བསྐྱངས་ཏེ། །གནད་ཟབ་མོ་ནཱ་རོ་ཆོས་དྲུག་ལ། །རྟགས་མངོན་གྱུར་གྲུབ་ཐོབ་གྲངས་ལས་འདས། །དུས་
དེང་སང་ཚོང་དུས་འོ་མའི་དཔེ། །ཚིག་མ་ངེས་སྨྱོན་པའི་བླ་བཅོལ་བཞིན། །དོན་མི་འདྲ་རང་བློའི་ལམ་འདྲེན་
པས། །མི་ཁོ་བོའི་སེམས་རྩ་ཅུང་མ་ཚིམ། །ལྕམ་མཁའ་འགྲོའི་གསང་ཚིག་སྙིང་པོའི་བཅུད། །ཚིག་མ་བཅོས་
ཐེམས་ཡིག་རྡོ་རྗེའི་མདུད། །དོན་སྙིང་ལ་འབབ་པ་དངོས་པོའི་གཤིས། །སྤྲང་ཡིད་བདེའི་ཐར་ལམ་གསོས་
སུ་ཤར། །མིང་རྗེས་འབྲང་བའི་བློ་ཡོད་ན། །སྡུག་བཙིར་ལ་སྒོམ་དུ་མི་འཛིན་ཞིང་། །ཁོང་ཡུས་ལ་སྒྲུབ་པར་
མི་འཇོག་པའི། །གུ་ཡངས་ཀྱི་སྙིང་གཏམ་གླུ་རུ་ལེན།།
དངོས་གྲུབ་ཀྱི་རྩ་བ་བླ་མ་སྐད། །བླ་མ་དེ་སངས་རྒྱས་དངོས་བྱོན་སྐད། །ཅི་མཛད་ལེགས་པར་
བལྟ་དགོས་སྐད། །མཛེས་མཛེས་སུ་སྨྲས་ཀྱང་སྒྲ་སྐད་ལགས། །དངོས་གྲུབ་ལ་ཐོབ་རུང་མ་ཐོབ་རུང་།།
སངས་རྒྱས་དང་སེམས་ཅན་ཅི་ཡིན་རུང༌། །མཛད་པ་ལ་ལེགས་ཉེས་ཅི་སྟོན་རུང་། །མི་ང་ལ་སྙེམས་
འཕྲིགས་རྡུལ་ཙམ་མེད། །ཡ་ཀི་ཤེད་འོག་མིན་ཕོ་བྲང་ན། །ཆོས་སྐུ་ལ་རྡོ་རྗེ་འཆང་ཆེན་ཅེས། །མཐིང་ཀ་ལ་
འོད་ཟེར་ལྷམ་མེ་བ། །སེམས་བློ་ཆུང་གི་འདྲེན་པ་ཡ་རེ་ཆ། །མ་གི་ཤེད་ཤངས་ཕུའི་རྨོག་ལྕོག་གི །ཕོ་བྲང་དེ་
སྤང་པོའི་སྤྱིལ་བུ་ན། །མི་གཟུགས་ལ་ཞུ་བདེའི་འོད་འབར་བ། །རྒྱ་སྒོམ་རྡོ་རྗེ་འཆང་ཆེན་དེ་ན་བཞུགས།།
ཁྱོད་གདོད་མའི་གཞི་ལ་དབྱེར་མེད་ཀྱང་། །འཕྲལ་སྦས་པའི་བརྟུལ་ཞུགས་སྒྲིབ་གཡོགས་མཁན། །མི་
སྐལ་ལྡན་གྱིས་ཅེར་མཐོང་མ་ལགས་སམ། །བུམ་ནང་གི་མར་མེ་ཇི་བཞིན་སྣང་། །བདག་སྔ་མའི་ལས་འཕྲོ་
མི་དམན་པས། །ཆུང་ཆུང་ནས་སྒྱུ་མའི་རང་རྩལ་རྫོགས། །མ་མཁའ་འགྲོའི་ཞལ་བཟང་མཐོང་ན་ཡང་།།



230ཞལ་གདམས་དང་མགུར་གླུ་གཅེས་བཏུས།
སེམས་མ་ཚིམས་སྒྱུ་མའི་རང་སྣང་ཙམ། །ཕ་ལེགས་རྒྱལ་ཞལ་བུམ་རྙེད་ཙ་ན། །བློ་ཁུ་འཕྲིགས་ཐམས་ཅད་
རང་སར་གྲོལ། །ཡིད་ཐེ་ཚོམ་སྤངས་པའི་ངེས་ཤེས་གཅིག །དུས་དེ་ཚེ་འཕོ་འགྱུར་མེད་པར་སྐྱེས། །མཉམ་
བཞག་ལ་རྗེས་ཐོབ་ཀྱི་འཛིན་པ་ཡལ། །ཐུན་མཚམས་དང་ཐུན་ཚོད་ཀྱི་སྣང་བ་བརྗོད། །འདི་ཡིན་དང་འདི་
མིན་གྱི་དགག་སྒྲུབ་ཞིག །རང་གཞན་དང་ཕྱོགས་ཆའི་ཉེ་རིང་སྟོར། །ཀུན་ཁྱབ་ཀྱི་གསལ་སྟོང་འོད་པོ་ཆེ།།
རང་རིག་མེ་ལོང་ལ་ཤར་ཙམ་ན། །ཚིག་ཐ་སྙད་ཚིག་གི་འབྱེད་འགྲེལ་དེ། །ནམ་དགོས་དུས་སླེབ་པའི་
སྤོབས་པ་ཐོབ། །རྗེ་མཁྱེན་པ་ཅན་གཅིག་མ་ལགས་པ། །མི་བླུན་པོ་མཁས་པར་ཅི་ལ་གཏོང་། །ཁྱོད་བྱིན་
རླབས་ཅན་གཅིག་མ་ལགས་པ། །སྐྱེས་གྲོལ་གྱི་རང་མཚན་ཅི་ལ་སྟོན། །ད་དུས་གསུམ་གྱི་སངས་རྒྱས་བྱོན་
ལགས་ཀྱང་། །ཞུ་དག་གི་སྤྲོས་པ་མི་བདོག་པས། །བློ་དྲན་པ་རང་ཤར་ནམ་མཁའ་ལ། །བྱ་ལམ་རྗེས་མེད་ཀྱི་
ངང་ལ་བཞུད། །སྒོམ་བྱས་ཀྱང་ཕ་ཡི་རང་སྣང་ཙམ། །རེ་འཇོག་མེད་པའི་རྣལ་འབྱོར་ལ། །སལ་ལེ་དང་སིང་
ངེར་འཇོག་ལགས་པས། །མཐོར་གཏོང་དང་དམར་གཏོང་ཁྱོད་རང་ཤེས། །གསོལ་འདེབས་ཀྱི་དབྱངས་རྟ་
སྙན་ན་ཡང་། །ཡིད་གཉིས་ཀྱི་འཕྱང་མོར་སྤྱོད་པས་ན། །བློ་ཕར་བལྟས་ན་ཆུང་འཕྱོན་མའི་གླུས། །མི་ཤེས་
ལྡན་སྙིང་ཁོང་འདྲེན་ལགས་སམ། །ཚིག་མུ་ཅོར་སྨྲ་བའི་ངུ་ལབ་ལ། །གཟུགས་མེད་ཀྱི་ལྷ་འདྲེ་སྙིང་རྩ་
འདར། །ཕ་དྲན་པའི་ཡུས་ཆེན་རྒྱང་འབོད་ལ། །ཁྱེད་དབྱིངས་ནས་ཐུགས་རྗེ་ཅིས་མི་གཡོ། །ཕ་བདག་དང་
བདག་གིར་བྱས་པའི་བུ། །ཡིད་གཅིག་ཏུ་འདྲེས་པའི་སྤུན་གྲོགས་ལ། །རེ་ས་དང་ལྟོས་ས་མ་མཆིས་པས། །རྗེ་
ཁྱེད་རང་གི་རྣམ་ཐར་འཁྱོངས་པར་ཤོག །མོས་གུས་ཉག་གཅིག་དྲན་པ་ལམ་རྫོགས་ཀྱི་བླ་མའི་རྣལ་འབྱོར་དང་རྗེས་སུ་བཟུང་
བའི་རྒྱབ་ཆོས་གླུར་བླངས་པ་ཨིབི་ཐ།།11



231མགུར་གླུའི་སྐབས།
༢༧
ཀ ཕྱག་རྒྱ་ཆེན་པའི་རོལ་རྩེད་ཀྱིས་བླངས་པའི་ལྟ་བའི་གླུ།
པཎ་ཆེན་བློ་བཟང་ཆོས་ཀྱི་རྒྱལ་མཚན། (༡༥༧༠-༡༦༦༢)
༄༅། །ན་མོ་གུ་རུ་མཉྫ་གྷོཥཱ་ཡ། ཕ་རྒྱ་ཆེན་སྤྲོས་པ་ཀུན་མཁྱེན་ཀྱང་། །དབྱིངས་སྤྲོས་བྲལ་ངང་དུ་རྟག་
གཟིམས་པ། །རྗེ་རྒྱལ་བ་གཉིས་པ་བློ་བཟང་གྲགས། །འབངས་བདག་ཅག་ད་དུང་ཐུགས་རྗེས་སྐྱོངས། །སྔོན་
ཐོག་མ་མེད་ནས་ད་ལྟའི་བར། །གདོན་རང་གི་སྙིང་ལ་གནས་བཅས་ནས། །ཡུ ལ་བདག་མེད་ཅིག་ལ་
བདག་ཏུ་བཟུང་། །འཕྲལ་ཕན་པའི་ཟོལ་གྱི་བསླུས་བྱས་ཏེ། །ང་དམྱལ་བར་བསྲེགས་པའང་བགྲངས་ལས་
འདས། །དུས་དེ་རིང་བླ་མའི་བཀའ་དྲིན་གྱིས། །དགྲ་བདག་འཛིན་འགོང་པོའི་མཚང་རིག་པས། །སེམས་
སྤྲོས་བྲལ་གཉུག་མའི་ངོ་བོ་མཐོང་། །བུ་རང་བྱུང་རིག་པའི་གཞོན་ནུ་དང་། །ཡུལ་འོད་གསལ་ཆོས་དབྱིངས་
མཛེས་མ་མཇལ། །དབྱིངས་རིག་པ་དབྱེར་མེད་ཐབས་ཤེས་འབྲེལ། །འདི་འདུ་འབྲལ་མེད་པའི་གྲོགས་སུ་
བཟང་། །ཡེ་གདོད་ནས་ཅིར་ཡང་མ་གྲུབ་པས། །ཡུལ་བདག་མེད་རྟོགས་པའི་ངེས་ཤེས་ཀྱི། །ལས་རྒྱུ་
འབྲས་བསླུ་བ་མེད་པར་རྟོགས། །ད་ཆད་པའི་གཡངས་ལ་ཉམ་ང་མེད། །ཡང་རྟེན་ནས་འབྱུང་བའི་ཆོས་
རྣམས་ཀུན། །སྣང་ཙམ་གྱིས་སྒྱུ་མའི་རོལ་པར་མཐོང༌། །དེ་མཐོང་བས་ཨ་འཐས་འཆིང་བ་ཞིག །དོན་དེ་
ཕྱིར་རྟོག་པའི་མཐའ་ལས་གྲོལ། །ང་སྟོང་ཉིད་ནམ་མཁའི་རྣལ་འབྱོར་པ། །ཡུལ་གང་ཤར་བརྫུན་པའི་རྒྱས་
ཐེབས་པས། །ཁོང་བདེན་པར་འཛིན་པའི་ཆོམ་རྐུན་པ། །གཞི་སྐྱེ་མེད་གདོད་མའི་དབྱིངས་སུ་བྲོས། །ལར་
འཁོར་འདས་ཆོས་རྣམས་མ་ལུས་པ། །མིང་བཏགས་ཡོད་ཙམ་གྱི་རོལ་པ་ལས། །དབྱིངས་ངོ་བོ་ཅིར་ཡང་མ་
མཆིས་པས། །ད་སྐྱེ་འཆི་གཉིས་ལ་ཡ་ང་མེད། །སྔར་དལ་མེད་འཁྱམས་པའི་ངལ་བསོའི་གནས། །ཆོས་
སྟོང་ཉིད་བདུད་རྩིའི་སྙིང་པོ་བརྙེད། །འདི་བསམས་ཤིང་རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་
རྗེ། །ང་བློ་བཟང་རྒྱལ་བ་གཉིས་པའི་བུ། །ལམ་ཕྱག་རྒྱ་ཆེན་པོའི་རོལ་རྩེད་ཀྱིས། །ཆོས་ལྟ་བའི་གླུ་དབྱངས་
འདི་བཞིན་ལེན། །གྲོགས་ཐར་འདོད་ཀུན་ཀྱང་འདི་ལྟར་མཛོད།། །།
ཁ དཀྱིལ་འཁོར་འཁོར་ལོ་བྱེ་བའི་གཙོ།
༈ ན་མོ་གུ་རུ། དཀྱིལ་འཁོར་འཁོར་ལོ་བྱེ་བའི་གཙོ། །དུས་མཐའ་འདིར་ངུར་སྨྲིག་རྣམ་རོལ་གྱིས།།
སངས་རྒྱས་ཀྱི་མཛད་པ་མངོན་སུམ་བསྒྲུབས། །ད་དུང་ཡང་ཡེ་ཤེས་སྤྱན་གྱིས་གཟིགས། །འཁོར་འདས་ཀྱི་



232c
ཞལ་གདམས་དང་མགུར་གླུ་གཅེས་བཏུས།
ཆོས་རྣམས་ཇི་སྙེད་པ། །སྣང་བ་ལྟར་མ་ཞེན་གནས་ཚུལ་ལྟོས། །སྣང་གནས་ཀྱི་ངོ་བོ་གཉིས་མཐོང་ན། །རྟག་
དང་ཆད་པའི་མཐའ་ལས་གྲོལ། །མདོ་རྒྱུད་ཀྱི་རྒྱབ་བརྟེན་དཔུང་ཆེ་ཞིང་། །གདམས་ངག་གི་ནང་བྱིན་ཚུད་
པ་ཡི། །བྱིན་རླབས་ཀྱི་བརྒྱུད་པ་མ་ཉམས་པའི། །མཚན་ལྡན་གྱི་རྗེ་བཙུན་བསྟེན་པས་འཚེང་། །ཐར་འདོད་
ཀྱི་སྐལ་ལྡན་ཁྱེད་རྣམས་ཀྱང་། །ཆོས་ཉིད་ཀྱི་རང་ཞལ་གཟིགས་བཞེད་ན། །སྐམ་བཤད་ཀྱི་ཐ་སྙད་མཁན་
པོ་དང་། །ཐོས་ཆུང་གི་སྒམ་སྒོམ་མ་ཡིན་པའི། །ཡོངས་གྲགས་ཀྱི་རྗེ་ལ་བློ་སྙིང་གཏོད། །ཤུགས་དྲག་གི་བསགས་
སྦྱངས་ཡུན་དུ་བསྲིངས། །སྣང་ཐོག་ཏུ་ཞོན་པའི་གཞི་རྩ་ཤིག །རིག་ཐོག་ཏུ་ཡོད་མེད་མཐའ་དང་བྲལ། །སྣང་
ཙམ་གྱི་རྟེན་འབྲེལ་མི་བསླུ་ཞིང་། །རྟེན་འབྲེལ་གྱིས་སྟོང་པའི་དོན་སྟོན་པ། །ཟུང་འཇུག་ཏུ་སྐྱོང་བའི་རྣལ་
འབྱོར་འདི། །ལྟ་བ་དང་བསྒོམ་པ་སྤྱོད་པ་གསུམ། །ཟུང་འཇུག་ཏུ་འཁྱེར་བའི་ཉམས་ལེན་ཡིན།། །།ཞེས་
ཞེས་སོ།།
ག དུས་ཉིན་གཅིག་དགེ་ལྡན་རི་བོའི་ངོས།
༈ རྗེ་བཀའ་དྲིན་གསུམ་ལྡན་རྡོ་རྗེ་འཆང་། །མི་བདག་སྙིང་པདྨོའི་སྟེང་བཞུགས་ལ། །མཆོག་ཐུན་
མོང་དངོས་གྲུབ་མ་ལུས་པ། །དུས་ད་ལྟ་ཉིད་དུ་བདག་ལ་སྩོལ། །ལོ་དཀར་པོའི་ས་ག་ཟླ་བ་ལ། །དུས་ཉིན་
གཅིག་དགེ་ལྡན་རི་བོའི་ངོས། །ཁམས་འདུས་པ་བསང་ཕྱིར་སོང་བའི་ཚེ། །ཡུལ་རི་མོ་སྣ་ཚོགས་སོ་སོར་སྣང་།།
སྒོ་མ་འགགས་སྣང་བའི་ཚུལ་བརྟགས་པས། །ཀུན་བྱང་གི་ཆོས་རྣམས་ངོ་བོས་སྟོང་། །ངོ་བོ་དང་བྲལ་ཡང་
ཅི་ཡང་ཤར། །སྣང་སྟོང་གཉིས་འགལ་བ་མ་ཡིན་པའི། །ཟུང་འཇུག་གི་གཞལ་མེད་ཉམས་དགའ་བ། །འདི་
གང་ཤར་གྱི་ངོ་བོ་བསྐྱངས་པས་མཐོང་། །ཆོས་ཕུང་པོ་བརྒྱད་ཁྲི་བཞི་སྟོང་ཀུན། །ལམ་འདི་ཉིད་ཀྱི་སྟེང་དུ་
འབབ་པར་གསུངས། །བཟང་ངན་གྱི་སྣང་བ་གང་ཤར་ཡང་། །མིང་རྟོག་པས་བཏགས་པ་ཙམ་ཞིག་ལས།།
རྡུལ་ཙམ་ཡང་དམིགས་སུ་མ་མཆིས་ན། །ལར་དགག་སྒྲུབ་ཀྱི་སྤྲོས་པས་ཅི་རང་བྱེད། །ད་མནར་མེད་འབར་
བའི་མེ་ནང་དུ། །ཡུན་བསྐལ་པར་བསྲེགས་ཀྱང་ཉམས་ང་མེད། །རྨི་ལམ་གྱི་རབ་འབར་མེས་བསྲེགས་ཀྱང་།།
སྲེག་མཁན་དང་བསྲེག་བྱ་སྲེག་བྱེད་གང་། །དོན་དེ་ཕྱིར་ཚངས་དབང་ལ་སོགས་པ། །དཔལ་སྲིད་པའི་ཕུན་
ཚོགས་ཐམས་ཅད་ལའང་། །ལར་འདུན་ཅིང་ཆགས་པ་ཅུང་ཟད་མེད། །ལར་སྒྱུ་མས་སྤྲུལ་པའི་ལོངས་སྤྱོད་
བཞིན། །དོན་འདི་བཞིན་ངེས་པ་བླ་མའི་དྲིན། །ཚིག་སྐམ་བཤད་ཀྱི་བརྒྱུད་པ་མ་ཡིན་པ། །དཔལ་བྱིན་
རླབས་ཀྱི་བརྒྱུད་པ་མ་ཉམས་པའི། །ཕ་ཡོངས་གྲགས་ཀྱི་རྗེ་བཙུན་བསྟན་པས་འཚེང་། །ཅེས་སོ།།



233མགུར་གླུའི་སྐབས།
ང་། སེམས་སྐྱེ་མེད་དུ་མཐོང་བའི་མགུར།
༈ ཧ་ཧ་སེམས་གསལ་རིག་འགག་མེད་དུ་སྐྱེ་བ་འདི། །སྐྱེ་མེད་དུ་མཐོང་བ་ཡ་རེ་མཚན། །སྐྱེ་
མེད་ལ་གནས་དང་འགག་པ་གང་། །མོ་གཤམ་གྱི་བུ་མོའི་འགྱིང་བག་བཞིན། །སེམས་རང་བཞིན་སྤྲོས་
པའི་མཐའ་དང་བྲལ། །གདངས་འགག་མེད་ཅིར་ཡང་འཆར་ཞིང་སྣང་། །དབྱིངས་གཟུང་འཛིན་གྱི་སྒྲོག་
ལས་རྣམ་གྲོལ་ཀྱང་། །དེང་སྦྱར་འཛིན་བྱེད་པ་འདི་ཅི་འདྲ་ཞིག །ཁོང་གཞན་མཚོ་ལྟ་ཁྲིད་དང་ཕྱག་ཆེན་
བསྒོམ། །མི་ཁོ་བོ་ལ་བསྒོམ་བྱ་སྒོམ་བྱེད་དང་། །དོན་འདི་བསྒོམ་གྱི་མཚན་མ་རྡུལ་ཙམ་མེད། །སྒོམ་སྒྲུབ་
ཀུན་ཇི་ལྟར་དགྱེས་དགྱེས་མཛོད། །ད་མྱུར་དུ་ཤིའམ་གསོན་ཀྱང་རུང་། །སེམས་སྣང་སྟོང་བདེ་ཆེན་གྱི་
གྲོགས་མཆོག་དང་། །དུས་སྐད་ཅིག་ཀྱང་མི་འབྲལ་འགྲོགས་ནས་འགྲོ །སྡུག་བསྔལ་ཀུན་ཇི་ལྟར་དགྱེས་
དགྱེས་མཛོད། །ཁ་ཕྱི་བལྟའི་ཐ་སྙད་རྟོག་གེ་བས། །འདི་ཐོས་ན་འགལ་འདུའི་ཕུང་པོར་སེམས། །དོན་
ཉམས་མྱོང་ཅན་གྱི་རྣལ་འབྱོར་པས། །གླུ་འདི་འདྲ་གསན་ན་འཛུམ་པ་འཆོར། །ཅེས་པའང་སུག་བྲིས་སུ་བྱས།། །།



234ཞལ་གདམས་དང་མགུར་གླུ་གཅེས་བཏུས།
༢༨
ཀ འཆི་བའི་དུས་ཀྱི་རྟགས་མཚན་དང་སྦྱར་བའི་མགུར།
ཤར་སྐལ་ལྡན་རྒྱ་མཚོ། (༡༦༠༧-༡༦༧༧)
༄༅། །སྐུ་གསུམ་གྱི་གོ་འཕང་མཆོག་བརྙེས་ཀྱང་། །ཐ་མལ་གྱི་དགེ་སློང་ཚུལ་འཛིན་པ། །གསུམ་ལྡན་གྱི་
བླ་མ་རྡོ་རྗེ་འཛིན། །བྱང་ཆུབ་ཀྱི་བར་དུ་བརྩེ་བས་སྐྱོངས།།
འབྱོར་བ་ནི་ཆུ་ཡི་ཆུ་བུར་བཞིན། །སྐད་ཅིག་གིས་མི་རྟག་འགྱུར་བའི་ཆོས། །ལང་ཚོ་ནི་མེ་ཏོག་
མགུལ་རྒྱན་བཞིན། །ཡུན་རིང་དུ་མི་ཐོགས་ཉམས་པར་འགྱུར། །ཚེ་སྲོག་ནི་སྣུམ་ཟད་མར་མེ་འདྲ། །བརྟན་
བརྟན་ནི་འདྲ་ཡང་བརྟན་མི་འགྱུར། །ནམ་ཞིག་ནི་གཉེན་དང་གྲོགས་ཀྱིས་བསྐོར། །འབྱུང་འཁྲུགས་ཀྱི་ནད་
ཀྱིས་ལུས་ལ་བཏབ། །སྡུག་བསྔལ་གྱི་ཚོར་བས་སེམས་ལ་ཟིན། །ཉིན་པར་ནི་ཞིམ་པའི་བཟའ་བཏུང་
སྤངས། །མཚན་མོ་ནི་གཉིད་ཀྱི་བདེ་བ་བཀག །ཡན་ལག་ནི་རིད་ཅིང་སྐྲ་ནི་གཟེངས། །གཅིན་སྐྱག་གིས་
གོས་པའི་འཆི་མལ་ནས། །འཇིགས་སྐྲགས་གིས་གཟིར་བས་འགྲེ་ལྡོག་བྱེད། །མཁྱེན་བུ་ནི་རྒྱུན་ཆད་མེད་
པར་འདྲེན། །ཧྲིག་ཧྲིག་གི་མིག་གིས་གཉེན་ལ་བལྟ། །ངར་ངར་གྱི་དབུགས་ཕྲེང་ཆད་ལ་ཉེ། །ནོམ་ནོམ་གྱི་
ལག་པས་གོས་ལ་རེག །འཇིགས་འཇིགས་ཀྱི་གཤེད་མས་སྡིགས་སྣང་འབྱུང་། །ལྡབ་ལྡིབ་ཀྱི་གཏམ་གྱིས་
ཁ་ཆེམས་འཇོག །མོ་སྨན་དང་རྩིས་པ་ངོ་འཛུམ་གནག །ལྤགས་པ་ནི་མདོག་ནག་ཤ་ཁྲག་སྐམ། །བློ་མཐུན་
གྱི་གཉེན་དང་འཁོར་གཡོག་ཀུན། །ཏབ་ཏབ་ཏུ་གྱུར་ནས་དྲུང་དུ་ལྷགས། །མྱ་ངན་གྱིས་གདོང་ལ་ཡང་ཡང་
ལྟ། །མཆི་མས་ནི་བཞིན་གྱི་དཀྱིལ་འཁོར་བསྐུས། །ལག་པས་ནི་རང་གི་བྲང་ལ་རྡུང་། །ངག་གིས་ནི་འོ་དོད་
ངུ་དབྱངས་ལེན། །རང་ཉིད་ཀྱང་སྔར་བྱས་བྱ་སྤྱོད་ཀུན། །ཡང་ཡང་དུ་དྲན་པས་ཡི་མུག་སྐྱེས། །བ་སྤུ་ནི་
ལངས་ཤིང་རྐང་ལག་གཡོབ། །སྔམ་པ་ནི་ཁ་རུ་མི་ཤོང་ཞིང༌། །ཅི་བྱ་ནི་གཏོལ་མེད་གྱུར་པའི་ཚེ། །ཟིང་ཟིང་
གི་རིམ་གྲོས་བཟློག་མི་ནུས། །དཔའ་མཛངས་ཀྱི་དམག་གིས་སྲུང་མི་ནུས། །དབང་ཆེན་གྱི་དཔོན་གྱིས་སྐྱོབ་
མི་ནུས། །རྒྱུ་ནོར་གྱི་དངོས་པོས་བླུ་མི་ནུས། །མཐུ་སྟོབས་ཀྱི་བདག་པོ་ཕྱག་རྡོར་ཡང་། །མངོན་སུམ་དུ་བྱོན་
ཀྱང་སྲུང་མི་ནུས། །དུག་གསུམ་གྱི་ནད་སེལ་སྨན་གྱི་བླས། །བཅོས་ཐབས་ནི་མཛད་ཀྱང་བཅོས་མི་ནུས།།
འཆི་མེད་ཀྱི་དཔལ་སྟེར་ཚེ་དཔག་མེད། །ཚེ་ཚད་ནི་བསྲིང་བའི་ཐབས་མཛད་ཀྱང་། །ཅུང་ཟད་ཀྱང་བསྲིང་
བར་མི་ནུས་སོ།།
དེ་ཚེ་ནི་ལུས་ཀྱི་འབྱུང་བ་ས། །ཆུ་ལ་ནི་ཐིམ་པའི་རྟགས་སུ་ནི། །སྒྱུ་ལུས་འདི་ས་ལ་བྱིང་ངམ་སྙམ།།



235མགུར་གླུའི་སྐབས།
གོན་པ་ནི་ལྕི་བས་མནན་ནམ་སྙམ། །ཤེས་པ་ནི་འཐིབས་ཤིང་བྱིང་བར་འགྱུར། །དེ་རྗེས་ནི་ཆུ་ནི་མེ་ལ་
ཐིམ། །སོ་དྲེག་ནི་ཆགས་ཤིང་ཁ་ནི་སྐམ། །ལྕེ་ཡང་ནི་འཁུམས་ཤིང་རྐན་ནི་སྐམ། །ཁ་ཆུ་དང་སྣ་ཆུ་ཐམས་
ཅད་སྐམ། །ཁ་སྣ་ནི་བརྗེས་ནས་འགྲོ་བར་འགྱུར། །དེ་རྗེས་ནི་མེ་ནི་རླུང་ལ་ཐིམ། །རྟགས་སུ་ནི་བཀྲག་
མདངས་གཟི་བརྗིད་ཉམས། །ལུས་དྲོད་ནི་མཐའ་ནས་སྡུད་པར་བྱེད། །རླངས་པ་ནི་ན་བུན་ལྟ་བུ་འབྱུང་།།
ཤིག་རྣམས་ནི་གོན་པའི་ཕྱི་རུ་འབྲོས། །དེ་རྗེས་ནི་རླུང་ནི་རྣམ་ཤེས་ལ། །ཐིམ་རྟགས་སུ་དྲོད་རྣམས་མ་ལུས་
ཡལ། །ལུས་པོ་ནི་ཤིགས་སེ་འཐོར་ནས་འགྲོ །དྲི་ཆུ་ནི་རང་དབང་མེད་པར་འཆོར། །སྐྲ་རྩེར་ནི་ཟིལ་པ་
ཆགས་པར་འགྱུར། །ཐམས་ཅད་ཀྱིས་ཤི་ཟེར་ངུ་ཅོ་འདོན། །ཁ་སྣ་ནི་གདངས་ཤིང་སོ་ནི་གཙིགས། །བྲིང་
བྲིང་གི་དབུགས་ཀྱི་རྒྱུ་བ་ཆད། །སྒྱུ་ལུས་ཀྱི་ཁང་རུལ་ཤུལ་དུ་བསྒྱུར། །སྙིང་སྡུག་གི་གྲོགས་དང་གཏན་བྲལ་
བྱས། །དབྱིབས་ལེགས་ཀྱི་གནས་བཟང་དབང་མེད་དོར། །སེར་སྣ་དང་སྡིག་པས་བསགས་པ་ཡི། །འཇིག་
རྟེན་གྱི་ཟས་ནོར་ལོངས་སྤྱོད་རྣམས། །རང་ཉིད་ཀྱིས་སྤྱད་པར་མ་ཕོད་པ། །གཉེན་གྲོགས་དང་འཁོར་གྱིས་
ཅི་བདེར་སྤྱོད། །རྣམ་ཤེས་ཀྱི་སྐྱེས་བུ་ཕྱི་མ་རུ། །གྲོགས་མེད་དུ་གཅིག་པུར་སྐྱས་ཆེན་འདེགས། །མུན་ནག་
ནི་འཐིབས་ཤིང་རྒྱུས་མེད་པའི། །བར་དོར་ནི་བྱ་སྤུ་རླུང་ཁྱེར་བཞིན། །ངལ་གསོ་ནི་མེད་པར་རྟག་པར་
འཁྱམས། །དབུགས་ལེན་གྱི་གཤེད་མ་འཇིགས་རུང་གིས། །ཞགས་ནག་གིས་བཅིངས་ཤིང་མཚོན་རྣོན་
བསྟུན། །སེངྒེ་དང་སྟག་སོགས་གཅན་གཟན་དང་། །སྲིན་པོ་དང་ཤ་ཟ་ལ་སོགས་དང་། །ལྷན་ཅིག་ཏུ་འགྲོགས་
པའི་སྣང་བ་འབྱུང་། །ཟ་འདྲེ་དང་གཤེད་འདྲེས་ཚུར་ཤོག་ཟེར། །དེ་ལ་ནི་ཡིད་གཏད་ཕྱིན་པ་ན། །འཇིགས་
སྐྲག་གི་རྣམ་པ་སྣ་ཚོགས་སྟོན། །ཤེས་པ་ནི་འཚུབ་ཅིང་ཉམས་མི་དགའ། །ཉེ་འབྲེལ་དང་འཁོར་གཡོག་
མཐའ་དག་གིས། །མིང་ནས་ནི་བཟུང་ནས་ངུ་བ་དང༌། །ཤི་གཏམ་ནི་བརྗོད་པ་ཐོས་མ་ཐག །སྡུག་བསྔལ་
གྱིས་ཕྱོགས་བཅུར་འཁྱམས་ཤིང་འགྲོ །ལུས་ལ་ནི་གྲིབ་མ་མི་འབྱུང་ཞིང་། །ཞག་བདུན་ནས་འཆི་ཆུང་རེ་རེ་
བྱེད། །རི་རབ་ནི་ཉིལ་བའི་འུར་སྒྲ་དང་། །ཁང་པ་ནི་ཇིབ་པའི་འོག་ཏུ་ནི། །རང་ཉིད་ནི་སོང་བའི་ཉམས་སྣང་
འོང༌། །རྒྱ་མཚོ་ནི་འཆོལ་བའི་སྒྲ་ཐོས་ཤིང་། །མཚོ་རུ་ནི་ལྷུང་ཞིང་ཆུས་ཁྱེར་སྙམ། །ནགས་ཚལ་ནི་ཚིག་པའི་
སྒྲ་འབྱུང་ཞིང༌། །ཁང་པ་ནི་མེ་ལྕེ་འབར་བའི་ནང་། །རང་ཉིད་ནི་ལྷུང་ངམ་སྙམ་པ་འབྱུང་། །རླུང་ནག་གི་
འཚུབ་མ་འཇིགས་རུང་གིས། །ཕྱོགས་བཅུར་ནི་འཁྱེར་བའི་སྣང་བ་འབྱུང་།།
དེ་སོགས་ཀྱི་སྡུག་བསྔལ་དཔག་མེད་རྣམས། །ཚེ་སྔོན་ཡང་དཔག་ཏུ་མེད་པ་མྱོང་། །ད་དུང་ཡང་
བྱ་སྤྱོད་ཉེས་ལུགས་འདིས། །དབང་མེད་དུ་མྱོང་བའི་འོ་བརྒྱལ་དོགས། །ཨ་ཙ་མ་འཁོར་བའི་སྡུག་བསྔལ་
གྱིས། །སུན་རྒྱུ་ཞིག་ཡོད་ན་སུན་རེ་རན། །རང་ཉིད་ལ་རང་གིས་མི་གཅེས་ན། །གཉེན་གྲོགས་དང་འཁོར་



236ཞལ་གདམས་དང་མགུར་གླུ་གཅེས་བཏུས།
གགྱིས་ཅི་ལ་ཕན། །དེ་བས་ན་སྒྱུ་ལུས་བདེ་དུས་འདིར། །བློ་ཕུགས་ནི་བླ་མ་དཀོན་མཆོག་ལ། །ངེས་པར་ནི་
གཏོད་ལ་འཆི་གྲབས་ནི། །ད་ལྟ་ནས་གྱིས་ཤིག་ཆོས་བཤད་མཁན། །ངན་སོང་གི་སྡུག་བསྔལ་མྱོང་བ་དང་།།
མཐོ་རིས་ཀྱི་བདེ་སྐྱིད་མྱོང་བ་གཉིས། །ད་ལྟ་ནི་རང་ལ་འདམ་དབང་ཡོད། །འདམ་ག་ནི་དུས་འདིར་མ་ནོར་
ཅིག །དེང་སང་ནི་ལྔ་བཅུ་ཁ་རལ་དུས། །ཚེ་ཕྱེད་ནི་རྣམ་གཡེང་ངང་ནས་ཟད། །ཚེ་ལྷག་གི་སྐྱེལ་མ་དབང་
ཆུང་ཞིང་། །བར་ཆད་ཀྱི་བསུ་མཁན་དབང་ཆེ་བས། །འཆི་བདག་གི་ཁྲིམས་ར་ཡ་ང་བར། །དེ་རིང་ཡང་མི་
འཁྲིད་ངེས་མི་སྣང་། །དེ་ལ་ནི་བྲོས་པས་ཐར་མི་སྲིད། །འབྲོས་ན་ནི་ཕ་ཡུལ་བཙོན་རྭ་ནས། །ཡིད་འོང་གི་
དབེན་པའི་རྫོང་དུ་བྲོས། །འཆི་བདག་གི་དམག་གིས་སླེབས་པའི་ཚེ། །རྟ་བཟང་ནི་ཡོད་ཀྱང་འབྲོས་དབང་
མེད། །ལས་འཕྲོ་ནི་ཡོད་ཀྱང་སྒྲུབ་དབང་མེད། །གཉེན་གྲོགས་ལ་ཆགས་ཀྱང་འགྲོགས་དབང་མེད། །སྡོད་
པར་ནི་འདོད་ཀྱང་སྡོད་དབང་མེད། །དཔའ་བོས་ནི་རལ་ཁ་འབྱེད་མི་ནུས། །སྔར་མས་ནི་ལྐོག་ཏུ་འབྲོས་མི་
ནུས། །ཁ་མཁས་ཀྱིས་ཞུ་བ་བྱེད་མི་ནུས། །སྙིང་ཅན་གྱིས་བརྟན་པར་འདུག་མི་ནུས། །འཆི་བདག་གི་དགྲ་
ནི་འོང་ངེས་པས། །ད་ལྟ་ནས་སྤོང་ལེན་འདི་ལྟར་མཛོད། །དད་ཟས་ནི་འཕྲལ་ཞིམ་ཕུགས་སུ་གནོད། །དཀའ་
སྤྱད་ནི་འཕྲལ་སྡུག་ཕུགས་སུ་ཕན། །དགེ་སྦྱོར་གྱིས་འདིར་བདེ་ཕྱི་མར་བདེ། །དེ་ཕྱིར་ནི་དད་ཟས་མ་ཟ་
བར། །དཀའ་ཐུབ་ཀྱི་ངང་ནས་དགེ་སྦྱོར་གྱིས། །འཆི་ཀ་དང་བར་དོའི་གནས་སྐབས་སུ། །འཇིགས་སྐྲག་ནི་
དེ་ལྟར་འོང་ངོ་ཞེས། །ཐམས་ཅད་ལ་བདག་གིས་བྱ་བཏང་ངོ༌། །ཁྱད་པར་དུ་རང་ལ་བྱ་བཏང་ངོ༌། །འཆི་ཁ་
དང་བར་དོའི་སྡུག་བསྔལ་གྱིས། །མནར་ཚུལ་ནི་སེམས་ལ་ཤར་བའི་ཚེ། །བབ་ཅོལ་གྱི་ཚིག་ཕྲེང་སྒྲིག་པ་
པོ། །ཆོས་བརྒྱད་ཀྱི་ཁོལ་པོ་སྐལ་ལྡན་ཡིན།།
ཞེས་པ་འདི་ནི་སྤྱན་སྔ་ཆོས་དྲུག་སོགས་བླ་མ་མཁས་གྲུབ་ཀྱི་གསུང་རབ་ནས་གསུངས་པ་ཚིགས་བཅད་དུ་བསྒྲིགས་པ་ཡིན་
པས། བློ་བཟོ་ཡིན་ནམ་སྙམ་པའི་ལོག་རྟོག་མི་བྱ་སྟེ། རང་ཐོག་ཏུ་བྱུང་དུས་གསལ་ལོ།། །།
ཁ རྔོན་པ་ཁྱི་ཁྲིད་ནི་སླེབས་བྱུང་།།
༈ རྔོན་པ་ཁྱི་ཁྲིད་ནི་སླེབས་བྱུང་། །ཤ་བོ་སྨུག་པོ་ནི་འབྲོས་ས། །རྫ་རི་མཐོན་པོ་ནི་བཟང་ངོ༌། །ང་
རྒྱལ་སེངྒེ་ནི་སླེབས་བྱུང་། །ཡོན་ཏན་རི་བོང་ནི་འབྲོས་ས། །ཁེངས་སྐྱུང་བྲག་ཕུག་ནི་བཟང་ངོ༌། །བྱ་ཁྲ་སྡིག་
ཅན་ནི་སླེབས་བྱུང་། །འདབ་ཆགས་བྱིའུ་ནི་འབྲོས་ས། །ཤིང་ནགས་འཐུག་པོ་ནི་བཟང་ངོ༌། །དཀོར་ཟས་མེ་
ལྕེ་ནི་སླེབས་བྱུང༌། །དགེ་སེམས་རྩྭ་ཤིག་ནི་འབྲོས་ས། །སྒྲིབ་སྦྱོང་འཁྱག་པ་ནི་བཟང་ངོ༌། །བྱི་ལ་གཡོ་ཅན་



237མགུར་གླུའི་སྐབས།
ནི་སླེབས་བྱུང་། །རྐུན་མི་བྱི་བ་ནི་འབྲོས་ས། །བུག་པ་ཕུག་རིང་ནི་བཟང་ངོ་། །ལོག་རྟོག་ཁ་བ་ནི་སླེབས་
བྱུང་། །དད་པ་གཅེར་བུ་ནི་འབྲོས་ས། །ལེགས་བཤད་རྩྭ་ནང་ནི་བཟང་ངོ༌། །ཉ་བ་རྒྱ་ཐོག་ནི་སླེབས་བྱུང་།།
ཉ་མོ་སྒོང་སྐྱེས་ནི་འབྲོས་ས། །གཏིང་ཟབ་ཆུ་ཆེན་ནི་བཟང་ངོ༌། །སྐུ་དཀར་སོ་བ་ནི་སླེབས་བྱུང་། །སྤྲང་རྒན་
དབང་ཆུང་ནི་འབྲོས་ས། །རི་ཁྲོད་དབེན་པ་ནི་བཟང་ངོ༌། །ཞེས་པ་འདི་ཡང་སྐལ་ལྡན་རྒྱ་མཚོས་སྦྱར་བའོ།།11
ག ཆོས་ཀུན་གྱི་ཡང་སྙིང་ཕྱ་རྒྱ་ཆེ།།
༈ ན་མོ་མ་ཧཱ་མུ་ཏཱ་ཡ། ཆོས་ཀུན་གྱི་ཡང་སྙིང་ཕྱག་རྒྱ་ཆེ། །དགྲ་བདག་འཛིན་གྱི་གཡུལ་ལས་
རྣམ་རྒྱལ་བའི། །ཕ་བཀའ་དྲིན་ཅན་གྱི་བླ་མ་དང༌། །ལྷ་ཕྱག་ན་པདྨོའི་ཞབས་ལ་འདུད། །སྤྱིར་ཁམས་གསུམ་
གྱི་སེམས་ཅན་ཐམས་ཅད་དང་། །སྒོས་རང་ཅག་རྣམས་ཀྱང་ངར་འཛིན་གྱིས། །གནས་ཁམས་གསུམ་འཁོར་
བའི་ཁྲོན་པ་འདིར། །ལར་མགལ་མེའི་འཁོར་ལོ་ལྟ་བུར་འཁོར། །དུས་དང་པོར་བདག་ཅེས་ཚུགས་སེ་བཟུང་།།
དེས་རྐྱེན་བྱས་རང་གཞན་རིས་སུ་བཅད། །ལས་དཀར་ནག་སྣ་ཚོགས་བསགས་པ་ལས། །གནས་རིགས་
དྲུག་གི་གྲོང་དུ་དབང་མེད་འཁྱམས། །ཡོངས་ཕོངས་སུ་འཇུག་པའི་བློ་ཉེས་པོ། །ཁོ་བདག་འཛིན་དེ་སྙིང་གི་
དཀྱིལ་ན་སྣང་། །དེས་བཟུང་ལྟར་གྱི་ང་དེ་མ་རིག་པས། །ཆོས་སྟོང་ཉིད་ཀྱི་ཕྱོགས་ལ་བློ་མ་ཕྱོགས། །དུས་
ད་ལྟ་ཚོགས་དྲུག་སྣང་བ་ལ། །གོང་འཆར་ཡང་བདེན་གྲུབ་ཏུ་ལམ་ལམ་འཆར། །དེ་ཡིད་ངོ་རུ་ཨེ་འཆར་
བལྟས་ཙ་ན། །བདེན་གྲུབ་ཀྱང་འཆར་བ་དཀའ་མོར་གདའ། །དུས་ཐོག་མེད་ནས་མཉམ་འགྲོགས་ཀྱི་
བདེན་གྲུབ་ཁོ། །ཕར་བལྟས་ཙ་ན་འཆར་རྒྱུ་མ་མཆིས་ན། །སྔོན་མཛའ་འདྲིས་མེད་པའི་སྟོང་པ་ཉིད། །ཕར་
བཙལ་ཡང་རྙེད་རྒྱུ་ག་ལ་མཆིས། །བདེན་གྲུབ་དེ་ངེས་ན་དགའ་བ་ལ། །བདེན་མེད་དེ་རྙེད་ན་སྐྱིད་པ་ལ།།
གདམས་ངག་གི་རྒྱལ་པོ་དབུ་མའི་གཞུང་། །བཅུད་འདུས་ཀྱི་སྙིང་པོ་ལྟ་བའི་ཁྲིད། །ཡིག་གཟུགས་ཀྱིས་བསླུ་
བྲིད་མ་མཛད་པར། །སེམས་ཉིད་ཀྱི་ངོས་སུ་ད་ཚུར་ཤོག །རང་ཅག་ལ་ཇི་ལྟར་སྣང་བ་ལྟར། །མེད་སྙམ་དུ་
ངེས་ཤེས་ལྷང་ལྷང་སྐྱོངས། །མ་བརྟགས་པར་འདི་ལྟར་སྣང་བ་འདི། །སྒྱུ་མ་ཡི་རྣམ་རོལ་ཏུ་ལམ་ལམ་ལྟོས།།
དེ་ལྟར་དུ་དྲན་པའི་རྟ་བོ་དེ། །ཉིན་མཚན་དུ་ཤེས་བཞིན་ལྕག་གིས་བྲོབས། །དེ་ལྟར་དུ་རང་དང་མཆེད་
གྲོགས་ལ། །ཨེ་ཕན་རང་བསམས་ནས་དྲིས་པ་ཡིན། །དགེ་བ་འདིས་སྟོང་གཟུགས་ཀྱི་ཕྱག་རྒྱ་ཆེའི། །རང་
ཞལ་དེ་རྗེན་པར་མཐོང་བར་ཤོག །ཅེས་པ་འདི་ནི་སྐལ་ལྡན་རྒྱ་མཚོས་དགེ་བའི་བཤེས་གཉེན་ཚེ་བརྟན་རྒྱ་མཚོ་ལ་གདམས་
པའོ།། །།



238ཞལ་གདམས་དང་མགུར་གླུ་གཅེས་བཏུས།
ང་། ཡུལ་གང་ཤར་ངོས་ལ་ཕར་བལྟས་པས།།
༈ ཡུལ་གང་ཤར་ངོས་ལ་ཕར་བལྟས་པས། །གཤིས་ངང་ངམ་གཟིགས་པའི་རྣམ་འགྱུར་གྱིས།།
གདོན་བདག་འཛིན་མཁལ་པའི་མཚང་ཕྱུང་བའི། །རྗེ་བཞད་པའི་རྡོ་རྗེའི་ཞབས་ལ་འདུད། །མདང་གཉིད་
ཀྱིས་ལོག་པའི་རྨི་ལམ་དུ། །རྟ་གླང་པོ་ལ་སོགས་གང་རྨིས་པ། །གཉིད་དེ་ལས་སད་ཚེ་མེད་པ་ལྟར། །ཡུལ་
ཡུལ་ཅན་སྣང་བ་གང་ཤར་ཡང་། །ཕར་རྟོག་པས་བཞག་པ་མ་ཡིན་པར། །དོན་ཡུལ་གྱི་སྟེང་ན་མེད་སྙམ་
དུ། །བློ་ངེས་ཤེས་དྲངས་ལ་ཡང་ཡང་བསྐྱངས། །དཔེ་གཞན་ཡང་བླང་ལ་བློ་རྒྱས་བྱ། །དུས་ད་ལྟར་རང་ཅག་
ཐམས་ཅད་ལ། །བརྡས་ཕར་བཏགས་མིན་པའི་བདག་ཅིག་སྣང་། །འདིའི་རང་གཟུགས་ཤུན་པས་མ་གོས་
པ། །དོན་རྣམ་དཔྱོད་མིག་གིས་མ་མཐོང་བར། །ཆེས་ཕྲ་མཛངས་རིགས་པ་བརྒྱ་ཕྲག་གིས། །བློས་གསར་དུ་
བཅོས་པའི་བདག་ཅིག་ལ། །འདི་དགག་བྱ་ཡིན་སྙམ་འགོག་པ་ནི། །དཔེ་གང་མཐོང་འཕེན་སྙམ་མདའ་
འཕེན་བཞིན། །ཡང་འགའ་ཞིག་གང་ཟག་མི་འགོག་ཅིང་། །བདག་འགོག་པར་གསུངས་པའི་རྒྱུ་མཚན་གྱིས།།
བློས་གང་ཟག་ཟེར་བའི་ལིངས་པོ་ཞིག །ཕར་བཞག་ནས་གཞན་ཞིག་འགོག་པ་ནི། །ལར་རྟག་མཐའ་ནན་
གྱིས་ཉོས་པ་འདྲ། །ངོ་བོས་སྟོང་པས་འདི་ཡིན་འདི་མིན་མེད། །འཕྲལ་བྱ་བྱེད་བཞག་པས་སྟོང་ཡལ་བའི།།
སྒོམ་ཇི་ཙམ་འབད་ཀྱང་བདག་མི་ཁོགས། །དོན་ཧྲིལ་གྱིས་དྲི་ལན་འདི་ལྟ་སྟེ། །སེམས་འཁྲུལ་བའི་རྫུན་
ཁུངས་རིག་པ་ལས། །དོན་དམ་པ་གཞན་ནས་མི་རྙེད་པས། །དེའི་སྣང་ཚུལ་ཞིབ་མོར་རྟོགས་ཤིག་དང་།།
རང་གདོད་ནས་གནས་ཚུལ་རྗེན་ཅེ་རེ། །ཚུར་ནང་ནས་རང་ལ་སྟོན་ངེས་པས། །དུས་དེ་ཚེ་སྣང་བ་གང་ཤར་
ཆོས། །སྔར་མཐོང་མ་མྱོང་བའི་ལྟད་མོ་སྟོན། །ཀྱེ་འདི་འདྲའི་ཆོས་དང་མཇལ་དུས་འདིར། །སྡུག་མ་མཐའ་
ཐུན་རེ་མ་བསྒོམས་ན། །དཔེ་རིན་ཆེན་གླིང་ཕྱིན་ཚོང་པ་རྣམས། །ནོར་ཡེ་མེད་སྟོང་ལོག་བྱས་པ་བཞིན། །
དོན་དེ་ཕྱིར་ཕྱོགས་འདིར་རབ་གཞོལ་ལ། །ཕྱིས་ན་འཆིས་གཏུགས་ཀྱང་འགྱོད་མེད་གྱིས། །འདིར་ལེགས་
སྤྱད་ག་བུར་ཐིགས་པའི་རྒྱུན། །གང་བསགས་པ་དངོས་འཛིན་འཕྲོག་ཕྱིར་བསྔོ། །ཞེས་པ་འདི་ནི་ངུར་སྨྲིག་གིས་
གཡོགས་པའི་སྐལ་ལྡན་གྱིས་རང་ཉིད་ལ་གཅིག་ལབ་ཏུ་སྨྲས་པའོ།། །།
ཅ སེམས་རང་ཞལ་ལྟ་བའི་དམ་པ་རྣམས།།
༈ སེམས་རང་ཞལ་ལྟ་བའི་དམ་པ་རྣམས། །སེམས་བལྟས་པས་སེམས་ལ་རང་སོ་ཟིན། །དུས་ད་
ལྟ་འོ་སྐོལ་རི་བ་ཚོ། །སེམས་མི་འགྱུ་དགུ་འགྱུའི་ཐང་ལ་ཕྱིན། །ཐང་ཆེ་དྲགས་སེམས་ཀྱི་མགོ་བོ་འཁོར།།



239མགུར་གླུའི་སྐབས།
སེམས་གཏོད་ཚེ་གང་འདོད་འགྲོར་མ་འཇུག །སེམས་འཇོག་ཚེ་དམ་ལྷོད་རན་པར་ཞོག །ནང་སྙིང་གི་རྟ་ར་
ཡངས་པ་ནས། །སེམས་ཧ་ཅང་བསྡམས་ན་འཐོམས་ནས་འགྲོ །སེམས་ལྷོད་ན་མི་གནས་ཝལ་ཝལ་འཆོར།།
སེམས་དམ་ལྷོད་རན་པར་འཇོག་ཤེས་ན། །ནང་ཏིང་འཛིན་གྱི་སྐུ་མཁར་ཇེ་ཆེར་བརྟན། །མཁར་དེ་ལ་ལྷག་
མཐོང་གིས་བརྒྱན་ཞིག་ཐོངས། །ལར་ཕྱི་དང་ནང་དང་བར་དག་ཏུ། །དུས་ད་ལྟ་སྣང་ལྟར་ཅི་ཡང་མེད། །དེ་
མེད་ཀྱང་མིང་བརྡའི་རྟ་བོའི་སྟེང་། །ཆུ་དྭངས་བའི་ཟླ་ལྟར་འཆར་ལ་ལྟོས། །དུས་རྒྱུན་དུ་སྣང་སྟོང་གཉིས་
ལ་འབོད། །སྣང་ཕྱོགས་སུ་རྒྱུ་འབྲས་ནན་ཏན་སྐྱེད། །སྟོང་ཕྱོགས་སུ་ལྟ་བའི་གོལ་ས་ཆོད། །དུས་ཐོག་མར་
སྐབས་སྐབས་མེ་འཕྲོའི་ངང༌། །སེམས་ཙེན་ནེ་ཧྲིག་གེ་བཞག་ན་བཟང་། །མཐར་རང་ལ་སྣང་ལྟར་མ་
མཆིས་པའི། །ཆོས་ཕྱག་རྒྱ་ཆེན་པོ་བསྐྱངས་ན་ལེགས། །འདི་བྱ་བཏང་བློ་བཟང་རྒྱ་མཚོ་ལ། །རི་ཡུན་རིང་
བསྟེན་པའི་བན་རྒན་ཞིག །བཀའ་མདོ་རྒྱུད་བསྟུན་ནས་གླུ་འདི་བླངས། །འདིས་རང་གཞན་ཀུན་ལ་ཕན་
ཐོགས་ཤོག །ཅེས་པ་འདི་ཡང་སྐལ་ལྡན་རྒྱ་མཚོས་རང་ལོ་དྲུག་ཅུ་པ་མེ་རྟ་ལ་དབེན་གནས་བཀྲ་ཤིས་འཁྱིལ་བར་བྲིས་པའོ།། །།རྒ
ཆ མཚོ་སྔོན་པོ་ཁྲི་ཤོག་རྒྱལ་མོ་དེ།
༈ རྗེ་སངས་རྒྱས་ཀུན་དང་དབྱེར་མེད་པའི། །མགོན་བློ་བཟང་བསྟན་པའི་རྒྱལ་མཚན་དེ། །དུས་ལན་རེ་
དྲན་ཡང་དད་པ་གཡོ། །ཕ་ཐུགས་རྗེ་མ་ཆུང་བྱིན་གྱིས་རློབས། །ཀླུ་བྱང་ཆུབ་སེམས་དཔའ་གནས་པའི་མཚོ།།
མཚོ་སྔོན་པོ་ཁྲི་ཤོག་རྒྱལ་མོ་དེ། །དུས་དགུན་གསུམ་དར་དཀར་ན་བཟའ་གསོལ། །དར་དཀར་པོའི་ལམ་
དེ་ལྷ་ཡི་ལམ། །ལྷ་མ་ཧཱ་དེ་བའང་དེ་ན་བཞུགས། །དཔལ་ཨོ་རྒྱན་པདྨས་བྱིན་གྱིས་བརླབས། །སྔོན་གྲུབ་
ཐོབ་མང་པོ་དེ་རུ་བཞུགས། །ཁོང་འབྱོར་ལྡན་ཡོན་བདག་དེ་ན་མང་། །ཆུ་ཁྲི་འབུམ་འདུས་པ་མཚོ་དེ་ཡིན།།
བྱ་སྣ་ཚོགས་ཀྱི་སྐད་སྙན་མཚོ་དེར་སྒྲོགས། །རླབས་ཆུ་གཉེར་གྱི་རི་མོའང་མཚོ་དེར་གཡོ། །འཕྲལ་ཉམས་
དགའི་གཟིགས་མོ་དེ་རུ་ཡོད། །ཉ་གསེར་མིག་གི་རྩེ་འཇོ་དེ་རུ་སྟོན། །གྲོགས་རི་དྭགས་ཚོ་བག་ཕེབས་དེ་
རུ་རྩེ། །ལྷ་དཀར་ཕྱོགས་ལ་དགའ་བ་དེ་ན་མང་། །ཆོས་ནུས་ན་ཆོས་ལྡན་གྱི་འཕྲིན་ལས་བསྒྲུབ། །སྔོན་རྒྱལ་
དབང་ཐམས་ཅད་མཁྱེན་པ་དང་། །རྗེ་གཟིམས་ཁང་གོང་གི་སྤྲུལ་པའི་སྐུ། །དཔལ་སྟོང་སྐོར་སྤྲུལ་པའི་སྐུ་
སོགས་དང་། །སྒོས་རྡོ་རྗེ་འཆང་དབང་མི་གཟུགས་ཅན། །མགོན་བསྟན་འཛིན་བློ་བཟང་རྒྱ་མཚོ་དེ། །དུས་
ཡུན་རིང་བཞུགས་ཤིང་བྱིན་བརླབས་པ། །དེ་ལན་རེ་དྲན་ཡང་དད་པ་གཡོ། །མགོན་དེ་ཉིད་བཞུགས་པའི་
མཚོ་སྔོན་འགྲམ། །ས་བྱིན་ཆགས་བཀྲ་ཤིས་ཕུན་ཚོགས་དེ། །ཡུལ་དེ་ཡི་བཅུད་བསྡུས་གཡང་གི་མཚོ། །རི་



240ཞལ་གདམས་དང་མགུར་གླུ་གཅེས་བཏུས།
ཉམས་དགའ་ནགས་ཚལ་བཅས་པ་སོགས། །ཡུལ་དེ་འདྲ་བསྟེན་ན་དགའ་བ་ལ། །དབྱིངས་སྤྲོས་བྲལ་ཟབ་
མོའི་ཉམས་ལེན་དང་། །ལམ་བྱམས་དང་སྙིང་རྗེའི་གོ་གྱོན་ནས། །དགྲ་ཉོན་མོངས་དཔུང་དང་འཐབ་ནུས་
པའི། །དཔའ་པོ་ཁྲོམ་གཤོག་ཅིག་ལ་ཡིད་སྨོན་བྱེད། །ཧ་ཧ་འཇིག་རྟེན་ཆོས་བརྒྱད་འདི་ལ་ལྟག་པ་སྟོན།།
ཨ་ལ་ལ་ཤོམ་ར་དེ་འདྲ་གཅིག་བྱུང་ན་སྐྱིད་པ་ལ། །ཞེས་པ་དེ་ཡང་སྐལ་ལྡན་རྒྱ་མཚོས་ཆུ་ཕོ་སྟག་ལོའི་དགུན་དུས་སུ་བྲིས་
པའོ།། །།



241མགུར་གླུའི་སྐབས།
༢༩
སྙན་མགུར་གསང་གསུམ་ཡིད་བཞིན་ཆར་འབེབས།ག
༧རྒྱལ་བ་ལྔ་པ་ངག་དབང་བློ་བཟང་རྒྱ་མཚོ། (༡༦༡༧-༡༦༨༢)
༄༅། །འགྲོ་ངོར་སངས་རྒྱས་དང་བྱང་སེམས། །ཞིང་ཁམས་རྒྱ་མཚོ་ཡི་རྡུལ་སྙེད། །ཀུན་འདུས་གཅིག་ཆོག་
གི་སྐྱབས་མགོན། །ཨོ་རྒྱན་མཁན་པོ་དེས་རྗེས་ཟུངས། །སྣོད་བཅུད་འཁོར་འདས་ཀྱི་ངང་ཚུལ། །ལོང་མེད་
མྱུར་དུ་རང་འཇིག་པ། །རིགས་དྲུག་འཁོར་བ་ཡི་སྡུག་བསྔལ། །བསམས་ཚེ་སྙིང་རླུང་ཞིག་ལྡང་ངོ་། །དཀར་
ནག་ལས་འབྲས་ནི་ཕྲ་བས། །དགེ་སྡིག་བླང་དོར་གྱི་སྒྲུབ་རྟེན། །དལ་འབྱོར་ལན་གཅིག་རང་རྙེད་འདི།།
དོན་མེད་སྟོང་ལོག་ཏུ་མ་གཏོང་། །བསླུ་མེད་གཏན་མདུན་གྱི་སྐྱབས་མགོན། །རྩ་གསུམ་དཀོན་མཆོག་ཏུ་
ངེས་སོ། །སངས་རྒྱས་རང་བཅས་འདི་མ་ཚོར། །བླུན་རྨོངས་དོན་ཕྱིར་དུ་སེམས་བསྐྱེད། །ཐོག་མེད་ནས་
བསགས་ཀྱི་སྡིག་ལྟུང་། །ཡིག་བརྒྱའི་ཆུ་རྒྱུན་གྱིས་བཀྲུའོ། །སྣང་སྲིད་འཁོར་འདས་ཀྱི་མཎྜལ། །གནས་
ལུགས་ངོ་འཕྲོད་ཀྱིས་འབུལ་ལོ། །རང་སེམས་བླ་མ་རུ་ཤེས་པས། །བྱིན་རླབས་གཞན་འཚོལ་ཞིག་མ་ཁོམ།།
དགེ་ཚོགས་ཀུན་བཟང་གི་རང་ཞལ། །རང་ངོ་འཕྲོད་ཕྱིར་དུ་བསྔོའོ། །འཁོར་འདས་རུ་ཤན་ཞིག་ཕྱེ་ནས།།
སྲིད་འདི་ཕྱི་ཕྱག་གཅིག་བཙལ་ལ། །རིགས་དྲུག་འཁོར་བ་ཡི་ས་བོན། །འབྲུ་གསུམ་མེ་ལྕེ་ཡིས་བསྲེགས་
སོང་། །སྒོ་གསུམ་ཐ་མལ་གྱི་ཞེན་ལྡོག །སྐུ་གསུམ་ས་བོན་དེ་གདབ་བོ། །ལུས་ངག་ཡིད་གསུམ་དེ་ཁོང་གློད།།
འཛིན་པ་དང་གྲོལ་བ་དེ་བློ་བདེ། །གཟུང་འཛིན་རང་བཞིན་གྱིས་སྟོང་པ། །གཉིས་མེད་སྣང་བ་ཡི་སེམས་
འདིར། །བཙལ་ཀྱང་མི་རྙེད་པས་སྟོང་པ། །སྣང་སྟོང་ཟུང་དུ་རང་འཇུག་པ། །དབྱེར་མེད་བརྗོད་བྲལ་གྱི་གནས་
ལུགས། །དྲི་མེད་དག་པ་ཡི་སངས་རྒྱས། །ཝལ་ལེ་སིང་ངེ་རུ་རྗེན་པར། །རྟོག་ཚོགས་འཕྲོ་འདུ་རྣམས་རྒྱང་
སྲིངས། །རྩེ་གཅིག་གཟུང་ཕུར་དེ་མ་འདེབས། །ཡང་བླང་རེ་དོགས་ཀྱིས་མ་བསླད། །གསལ་ལ་འཛིན་པ་
དང་བྲལ་བ། །དངས་ལ་ཕྱི་ནང་ཁོ་མེད་པ། །སངས་ཀྱང་འཆལ་བ་རུ་མ་ཤོར། །ངེས་བཟུང་བྲལ་བ་ཡི་ཟང་
ཐལ། །ཁྱབ་བརྡལ་རང་བབས་ཀྱི་རྗེན་པ། །རང་བཞིན་འོད་གསལ་གྱི་སེམས་ཉིད། །སྒྲིབ་གཉིས་ཕྲ་མོ་ཡི་
མུན་པས། །མ་གོས་ཉི་མ་ཡི་སྙིང་པོ། །འགྱུར་མེད་ཆོས་སྐུ་ཡི་རང་བཞིན། །རང་ངོ་ཤེས་པ་རུ་གཞོག་ཅིག།
ཙིཏྟ་ཤ་སྒྲོམ་གྱི་དབུས་སུ། །ནང་དབྱིངས་གཞོན་ནུ་ཡི་བུམ་སྐུའི། །རང་གདངས་རྩ་སྒྲོན་གྱི་ལམ་བརྒྱུད། །རྒྱང་
བཞག་ཆུ་སྒྲོན་གྱི་སྒོར་ཐོན། །ཕྱི་དབྱིངས་རྣམ་དག་གི་སྒྲོན་མེར། །ཐིག་ལེ་ཕྱག་མཚན་དང་སྐུ་ཤར། །ཤེས་



242ཞལ་གདམས་དང་མགུར་གླུ་གཅེས་བཏུས།
རབ་རང་བྱུང་གི་སྒྲོན་མ། །སྣང་བཞི་ཕ་མཐའ་རུ་ཕྱིན་ཚེ། །འཇའ་ལུས་འཕོ་བ་ནི་ཆེན་པོའི། །སྐུ་འགྲུབ་ཀུན་
བཟང་གི་རང་ཞལ། །མཐོང་ཡང་སྣ་ཚོགས་ཀྱི་སྤྲུལ་པའི། །འཕྲིན་ལས་འབད་མེད་དེ་ངོ་མཚར། །ལེ་ལོས་
ཚེ་འདི་རུ་མ་གྲོལ། །དོན་མེད་སྣ་ཚོགས་ཀྱི་འདུ་འཛི། །དེད་དཔོན་གསེར་གླིང་དུ་ཕྱིན་ལྟར། །སྐྱེ་གནས་བར་
དོ་ལ་མཐའ་སྤྱད། །འཆི་བ་བར་དོ་ཡི་འོད་གསལ། །རྒྱལ་པོའི་བཀའ་འཕྲིན་བཞིན་མ་བརྗེད། །ཆོས་ཉིད་
བར་དོ་ལ་རང་བྱན། །ཆུད་པས་མ་པང་དུ་བུ་བཅུག །སྲིད་པ་བར་དོ་ཞིག་ཤར་ཡང་། །ཡུར་བཀོད་ཆགས་
ལ་ཝ་འཛུགས། །མཁས་རློམ་ཆོས་པ་ཡི་མལ་དུ། །ཐ་མལ་ཕུང་པོ་ཞིག་འཇོག་ཚེ། །བར་དོ་རྣམ་དྲུག་གི་བླ་
མ། །སྔགས་འཆང་རྒན་པོ་ཚོའི་གདེངས་ཚད། །མཆོག་དམན་ཀུན་བགྲོད་ཀྱི་ལམ་འདིར། །འཇིགས་ན་
གདམས་པ་འདི་ཉམས་ལོང་། །ཆོས་ཉིད་མངོན་སུམ་གྱི་དོན་ཙམ། །མཐོང་ཡང་གཡེང་འཁྱེར་གྱིས་མ་
བསྒོམས། །བར་དོ་དྲེད་ཆད་ཁོ་ཉམས་འོག །ཆུད་པའི་གདེངས་ཚད་དེ་མེད་རྣམས། །སྲིད་པ་བར་དོ་ཡི་སྣང་
ཚུལ། །རྨི་ལམ་ལྟ་བུ་རུ་ཤར་ཚེ། །སྔོན་སྒོམ་བཟང་པོ་ཡི་བག་ཆགས། །ཆོས་ཉིད་འགྱུར་མེད་དེ་བདེན་པ། །
རིགས་འཛིན་བླ་མ་ཡི་བྱིན་རླབས། །ཐབས་ཤེས་ཟུང་འབྲེལ་གྱི་མཐུ་ལས། །གདོད་ནས་སྙིང་དབུས་སུ་རང་
ས། །ཞི་བ་བཞི་བཅུ་ཡི་རྩ་གཉིས། །ཞིང་བགྲོད་སྟོན་པ་རྣམས་ཞལ་མཇལ། །ཆོས་ཉན་ཉོན་མོངས་ལྔ་རང་
དག །ཀླད་པ་དུང་ཁང་གི་ཁྲོ་བོ། །ལྔ་བཅུ་རྩ་བརྒྱད་ཀྱི་དཀྱིལ་འཁོར། །སྔོན་བཞིན་ཞུགས་པ་ཡི་འདོད་མའི།།
ཞིང་ལ་སྐད་ཅིག་གིས་གྲོལཏེ། །སྐུ་དང་ཡེ་ཤེས་ལ་འབྲལ་མེད། །དུས་གསུམ་འགྱུར་མེད་དུ་བཞུགས་ཀྱང་། །
ནམ་མཁའི་ཕ་མཐའ་ཡིས་འཇལ་དཀའ། །གང་ལ་གང་འདུལ་གྱི་སེམས་ཅན། །དོན་ཕྱིར་འཁོར་བ་ནི་ཇི་
སྲིད། །སྟོང་མིན་བཞུགས་པ་དེ་ཨ་ཧོ། །གྲུབ་མཐའ་རྣམ་བཞི་དེ་འཛིན་པའི། །རྒྱ་གར་འཕགས་ཡུལ་གྱི་པཎ་
ཆེན། །གངས་ཅན་མཁས་གྲུབ་ཀྱི་བཞེད་པའི། །ཟབ་ཟབ་ཆོས་ཚུལ་དེ་མང་ཡང་། །བགྲང་ཡས་རྒྱུད་སྡེ་ཡི་
ཉིང་ཁུ། །པད་འབྱུང་བི་མཱ་ལའི་ཟབ་ཆོས། །ཁྲེགས་ཆོད་ཐོད་བརྒལ་གྱི་གདམས་པ། །རྟོགས་གྲོལ་དུས་
གཅིག་འདི་བློ་བདེ། །ཚེ་འདིའི་གདོས་བཅས་ཀྱི་ཕུང་པོ། །འཇའ་ལུས་འོད་སྐུ་རུ་གྲོལ་འདོད། །སྐལ་ལྡན་
ལས་འཕྲོ་ཚོ་སད་རྣམས། །སྙིང་དབུས་དཔལ་བེའུ་རུ་ཆོངས་ཤིག།
ཅེས་པའང་དབང་ཆེན་གྱི་སྤྲུལ་པར་ལུང་གིས་ཟིན་པ་ཐུགས་སྲས་སྤྲུལ་སྐུ་བསྟན་འཛིན་འགྱུར་མེད་རྡོ་རྗེས་ནན་གྱིས་བསྐུལ་
མ་མཛད་པར་བརྟེན་རང་ལ་ཉམས་རྟོགས་ཀྱི་ཡོན་ཏན་དང་མགུར་མའི་རིགས་བརྩོམ་པར་བྱང་བ་ཞིག་མེད་ཀྱང་གཡར་ཁྲལ་ཙམ་དུ་ཟ་ཧོར་
གྱི་བནྡེ་གང་ཤར་རང་གྲོལ་གྱིས་སྦྱར་བའི་ཡི་གེ་པ་ནི་རིག་བྱེད་པ་བློ་བཟང་དབང་པོའོ། །སརྦ་མངྒ་ལཾ།། །།



243མགུར་གླུའི་སྐབས།
༣༠
རང་གཞན་ཆོས་ལ་བསྐུལ་བའི་མགུར།
ཅོ་ནི་གྲགས་པ་བཤད་སྒྲུབ། (༡༦༧༥—འདས་ལོ་མི་གསལ།)
༄༅། །ན་མོ་གུ་རུ། ཕྱོགས་རྣམས་ན་རྒྱལ་དང་དེ་སྲས། །མང་མཆིས་ཀྱང་དེང་དུས་བདག་ལ། །དམ་
ཆོས་ཀྱི་བཀའ་དྲིན་ཆེ་ལྡན། །བཤེས་གཉེན་ཀུན་སྤྱི་བོར་བཞུགས་གསོལ། །སྙིགས་དུས་སུ་གངས་ཅན་
མགོན་པོ། །ཐམས་ཅད་མཁྱེན་བློ་བཟང་རྒྱ་མཚོ། །རིས་མེད་ཀྱི་བསྟན་པའི་མངའ་བདག །ཞབས་པད་ཟུང་
སྤྱི་བོར་བསྟེན་ནོ། །དུས་གསུམ་གྱིས་སངས་རྒྱས་གཅིག་བསྡུས། །རྒྱལ་ཀུན་གྱི་གདུང་འཚོབ་བླ་མ། །པཎ་
ཆེན་མཆོག་བློ་བཟང་ཆོས་རྒྱན། །སྤྱི་གཙུག་ཏུ་རྟག་པར་བཞུགས་ཤིག།
མགོན་ཁྱོད་ཀྱི་རྨད་བྱུང་ལེགས་བཤད། །ཕྱོགས་ཀུན་ཏུ་ཁྱབ་ཅིང་གཞན་ལ། །ཕན་ཐོགས་པའི་
འཕྲིན་ལས་འདིས་ནི། །རྗེ་རྒྱལ་བའི་མཛད་པ་ཀུན་བསྒྲུབས། །ལར་ཐུབ་པའི་གསུང་རབ་ཀུན་དང་། །ཕ་
བློ་བཟང་རྒྱལ་བ་གཉིས་པའི། །མདོ་སྔགས་ཀྱི་བསྟན་པ་མ་ལུས། །མགོན་ཁྱོད་ཀྱིས་ངེས་པར་བཟུང་
ལགས། །གསུང་རབ་ཀྱི་གཞུང་ལུགས་མཁའ་ལ། །ཁྱོད་ཉིད་ཀྱི་མཁྱེན་པའི་ཉི་མ། །ཐོགས་མེད་དུ་བགྲོད་
པ་མཐོང་ཚེ། །འགྱུར་མེད་ཀྱི་དད་པ་ཆེ་ཐོབ། །མཁས་རློམ་གྱི་ཟླ་བའི་མ་ལང་། །ཆོས་རྣམས་ཀུན་གཟིགས་
པའི་མཁས་པ། །ངེས་དོན་གྱི་པཎ་ཆེན་ཁྱོད་ཉིད། །གཞན་དག་ནི་དེ་ཡི་གཟུགས་བརྙན། །རྗེ་ཁྱོད་ཀྱི་མཁྱེན་
པ་ཉི་མས། །མདོ་སྔགས་ཀྱི་བསྟན་པའི་པད་ཚལ། །རྒྱས་པ་དང་ལྷན་ཅིག་གདུལ་བྱའི། །དགེ་ལེགས་ཀྱི་ཆུ་
སྐྱེས་བཞད་མཛད། །ཕ་བློ་བཟང་རྒྱལ་བ་གཤེགས་ཤུལ། །མགོན་ཉིད་དང་མཚུངས་པའི་བསྟན་འཛིན།།
གཞན་བྱུང་བ་སྔོན་ཆད་མ་མཐོང་། །ད་འབྱུང་ངམ་མི་འབྱུང་ཐེ་ཚོམ། །དོན་དེ་སླད་ཁྱོད་ཉིད་འགྲོ་བའི།།
མགོན་སྐྱབས་དང་དཔུང་གཉེན་དམ་པར། །ཡིད་ཆེས་ཀྱི་ངེས་པ་ཐོབ་པས། །ཐུགས་བརྩེ་བའི་དབྱིངས་ནས་
དགོངས་ཤིག།
རྗེ་ཁྱོད་ཀྱི་གསུང་ལས་འདི་ལྟར་འབྱུང༌། །དབྱིངས་རིག་པ་དབྱེར་མེད་ལྷ་ཡི་ལམ། །ཞིང་ཀུན་
ཁྱབ་མི་འཕྲུལ་ཟློས་གར་མཁན། །ཕ་བདེན་མེད་རྨི་ལམ་ལྟ་བུ་ལ། །བུ་སྒྱུ་མའི་སྐྱེས་བུས་སྙིང་ནས་འདུད།།
ཆོས་ཅན་ལ་བལྟས་པས་སྒྱུ་མ་ཙམ། །ཆོས་ཉིད་ལ་བལྟས་པས་ཅང་མ་མཐོང་། །སྒྱུ་མ་དང་སྣང་སྟོང་ཟུང་
འབྲེལ་ལ། །ཟུང་འཇུག་འདི་བླ་མའི་དྲིན་གྱིས་རྙེད། །ཨ་ལ་ལ་ཡོད་མེད་མཐའ་དང་བྲལ། །མཐའ་བྲལ་གྱི་
དབྱིངས་སུ་མཉམ་པར་ཤོག །ཆོས་ཉིད་ལ་བལྟས་པས་ཆོས་ཅན་བཀྲ །ཆོས་ལ་བལྟས་པས་སྟོང་པར་བྲོས།།



244ཞལ་གདམས་དང་མགུར་གླུ་གཅེས་བཏུས།
སྣང་སྟོང་གཉིས་རེས་འཇོག་མི་བྱེད་པའི། །ཟུང་འཇུག་འདི་བླ་མའི་དྲིན་གྱིས་རྙེད། །དོན་དམ་གྱིས་རྒྱུ་འབྲས་
བསླུ་མེད་བསྟན། །ཀུན་རྫོབ་ཀྱང་དོན་དམ་རང་ཞལ་ཕྱེ། །བདེན་གཉིས་ཀྱི་རང་བཞིན་དབྱེར་མེད་པའི།།
ཟུང་འཇུག་འདི་བླ་མའི་དྲིན་གྱིས་རྙེད། །དོན་དམ་གྱི་དབྱིངས་ལ་དཔྱད་པའི་ཚེ། །རྟེན་འབྲེལ་གྱི་མིང་ཡང་
མེད་པ་དང༌། །སྟོང་པ་དང་རྟེན་འབྲེལ་ཟུང་འཇུག་འདི། །འགལ་མེད་དུ་བླ་མའི་དྲིན་གྱིས་ཤེས། །འཁོར་
འདས་ཀྱི་ཆོས་རྣམས་མ་ལུས་པ། །བདེན་མེད་དུ་ཤེས་པས་བདེན་པ་གོ །བདེན་བརྫུན་གྱི་རང་བཞིན་
དབྱེར་མེད་པའི། །ཟུང་འཇུག་འདི་བླ་མའི་དྲིན་གྱིས་རྙེད། །མིང་རྐྱང་གི་ཆོས་རྣམས་བདེན་པས་སྟོང་།།
བདེན་སྟོང་དུ་རྒྱུ་འབྲས་རོལ་པར་ཤར། །སྟོང་པ་དང་རྒྱུ་འབྲས་དབྱེར་མེད་ལམ། །ཨེ་མ་ཧོ་བླ་མའི་དྲིན་
གྱིས་རྙེད།།
ཞེས་འབྱུང་སྟེ་ཚུལ་དེར་བདག་ཅག་ཀྱང་། །འཇུག་སྤྲོ་ཞིང་ཡི་རང་གཞན་ཡང་ནི། །བློ་མ་རིག་སྒྱུ་
མའི་འཁྲུལ་འཁོར་འདིའི། །ཡུལ་གདོད་ནས་སྐྱེ་བ་མེད་མཐོང་བས། །ཕྱི་གཟུང་འཛིན་སྤྲོས་པ་དབྱིངས་སུ་
ཐིམ། །དཔེ་ཆབ་རོམ་རྒྱ་མཚོའི་ཀློང་དུ་བཞིན། །ཆོས་ཀུན་གྱི་གནས་ལུགས་གདོད་མའི་གཤིས། །དོན་
དབྱེར་མེད་སྤྲོས་པ་ཀུན་བྲལ་བ། །དཔེས་མཚོན་དུ་མེད་པའི་རང་བཞིན་གྱི། །དབྱིངས་འདི་འདྲའི་རང་ཞལ་
བལྟས་པའི་ཚེ། །རྗེ་སངས་རྒྱས་ཆོས་དང་དགེ་འདུན་གྱི། །མཚན་ཙམ་ཡང་དམིགས་སུ་མ་མཆིས་ན།།
སེམས་མ་རིག་དྲི་མས་སྦགས་མཐོང་བའི། །གནས་འཁོར་བའི་སྡུག་བསྔལ་ག་ལ་ཡོད། །ཡུལ་འོད་གསལ་
ངང་དུ་རིག་པ་ཞུགས། །ཆོས་ཀུན་གྱི་ངོ་བོ་རྗེན་པར་མཐོང་། །སླར་བལྟས་ཀྱང་མཐོང་བའི་ཡུལ་ལས་འདས།།
དཔེ་འགག་མེད་ནམ་མཁའི་ཕ་མཐའ་འཚོལ། །ཁྱེད་འཁོར་བས་སྐྲག་པའི་འགྲོ་ཀུན་ཀྱང་། །གཞི་བདེན་
སྟོང་ཡངས་པའི་གཟིགས་མོ་མཛོད། །འདི་མཐོང་ན་སྣང་སྲིད་སྐྱེ་བོ་ཀུན། །དགྲ་གཙོ་བོར་གྱུ ར་ཀྱང་
འཇིགས་མི་དགོས། །ལས་དགེ་སྡིག་འབྲས་བུ་མ་དམིགས་ཤིང༌། །ལམ་སྤང་གཉེན་དགག་སྒྲུབ་དང་ཡང་
བྲལ། །ཡང་འབད་པས་བསྒྲུབས་པའི་འབྲས་བུས་དབེན། །དབྱིངས་འདི་འདྲ་རྒྱལ་བའི་དགོངས་པ་སྙམ།།
ཡང་འཁོར་འདས་ཆོས་ལ་ཕར་བལྟས་པས། །རྐྱེན་འདི་པ་ཙམ་གྱི་རྒྱུ་དང་འབྲས། །ཆེས་ཕྲ་ཞིང་བསླུ་བ་
མེད་པར་མཐོང་། །དཔེ་འཆི་མེད་ལམ་ནས་འཇའ་ཚོན་བཞིན། །དབྱིངས་སྤྲོས་བྲལ་གདོད་ནས་དག་པ་
དང༌། །ལས་རྒྱུ་འབྲས་བསླུ་བ་མེད་པ་ཡི། །ཡུལ་སྣང་སྟོང་རེས་འཇོག་མ་ཡིན་པའི། །དོན་ཟུང་འཇུག་མཐའ་
བྲལ་དབུ་མའི་ལམ། །ལམ་འདི་འདྲ་རྙེད་པ་བླ་མའི་དྲིན། །དྲིན་ཆེའོ་རྒྱལ་བ་གཉིས་པའི་རྗེ། །མ་དྲིན་ཅན་
འགྲོ་བ་རྣམས་ཀྱིས་ཀྱང་། །དོན་འདི་འདྲ་རྟོགས་པར་བྱིན་གྱིས་རློབས། །ཞེས་གསུངས་ཏེ་འཕགས་པ་ཀླུ་
སྒྲུབ་ལུགས། །ཇི་བཞིན་དུ་གཟིགས་པའི་ཉམས་མགུར་ཏེ། །ཟབ་དོན་ལ་སྦྱངས་པའི་མཁས་མཆིས་ན། །དོན་



245མགུར་གླུའི་སྐབས།
དེ་ལྟར་ཤེས་ལ་འབད་པར་མཛོད། །ཚུལ་དེ་སྐད་སྨྲས་འདི་མཁས་གཞན་གྱིས། །གཟིགས་གྱུར་ན་ཐུགས་
ཀྱིས་མི་ཁྲེལ་ཞིང་། །འདིར་འབད་པའི་དགེ་ཀུན་གཞན་དག་ལ། །ཕན་འགྱུར་དང་སངས་རྒྱས་ཐོབ་ཕྱིར་
བསྔོ།།
སཞེས་པ་འདི་ནི། མདོ་སྔགས་ཀྱི་གཞུང་ལུགས་རབ་འབྱམས་དང་། སྙན་ངག་གི་ཚུལ་ལ་མཁྱེན་པ་རྒྱས་པའི་མོ་ནེ་ནང་ཁྲི་ཟུར་
སངས་རྒྱས་དཔལ་བཟང་ཉིད་ཀྱིས་རི་ཁྲོད་ནས། ཁྱོད་ཀྱི་སྟོན་པ་དང་རྗེ་རིན་པོ་ཆེ་སོགས་དང་སྦྱར་བའི་མགུར་ཞིག་རྩོམ་པར་མཛོད་ཅེས་
བསྐུལ་བའི་ཚེ། དེ་ལྟ་བུའི་མགུར་ངེད་ལ་བབ་འབྲེལ་མི་སྣང་ཞེས་བྱས་ཀྱང་སླར་བསྐུལ་བྱུང་བའི་ངོ་བོར་དེ་ལྟ་བུ་ཡིན་ཁུལ་དུ་ཤཱཀྱའི་བཙུན་
པ་ཁྲི་ཟུར་བཤད་སྒྲུབ་མིང་ཅན་གྱིས་ཅོ་ནེའི་དགོན་ཉིད་ནས་རང་བློར་གང་ཐོན་དུ་སྦྱར་བའི་ཡི་གེ་པ་ནི་ཏཱ་ཡི་ལ་ལུང་བློ་བཟང་དོན་གྲུབ་བོ།།
མངྒ་ལཾ།། །།



246
ཞལ་གདམས་དང་མགུར་གླུ་གཅེས་བཏུས།
༣༡
ཉམས་མགུར་སྐྱབས་ཀུན་འདུས་མ།
ཕུར་ལྕོག་ངག་དབང་བྱམས་པ།(༡༦༨༢—༡༧༦༢)
༄༅། །ན་མོ་གུ་རུ་མུ་ནི་ཡེ། ཡོན་ཏན་ཆ་ཤས་ཀུན་རྫོགས་པ། །སངས་རྒྱས་མ་ལུས་པའི་རྒྱལ་ཚབ། །བཀའ་
དྲིན་གསུམ་ལྡན་གྱི་བླ་མ། །སྐྱབས་གནས་ཀུན་འདུས་ལ་ཕྱག་འཚལ།།
བདེ་འདོད་བླང་དོར་ལ་རྨོངས་པས། །མཐའ་མེད་འཁོར་བ་འདིར་འཁྱམས་ཏེ། །ད་དུང་མཐའ་
མེད་དུ་འཁྱམས་ཀྱང་། །མི་འཇིགས་གླེན་པ་ལ་གཟིགས་ཤིག །ཟང་ཟིང་མཆོད་པ་ལ་མི་དགྱེས། །སྤྲང་པོ་
རང་སེམས་ཀུན་དག་པའི། །རྣམ་དཀར་གཞི་གསུམ་དང་འབྲེལ་བ། །སྒྲུབ་པའི་མཆོད་པ་འདི་འབུལ་ལོ།།
སྡིག་ལྟུང་ཉེས་པ་ཀུན་བཤགས་ཤིང་། །རང་གཞན་ལེགས་བྱས་ལ་ཡི་རང་། །ཁྱོད་ཞབས་སྲིད་མཐའི་བར་
བརྟན་ཅིང་། །མདོ་སྔགས་ཆོས་ཆར་ཀུན་དབབ་མཛོད། །དུས་གསུམ་ཚོགས་གཉིས་ཀྱི་ཆུ་རླུང༌། །ཀུན་མཁྱེན་
རྒྱ་མཚོ་རུ་བསྐྱིལ་ནས། །སྤངས་རྟོགས་ཡོན་ཏན་གྱི་ནོར་བུས། །སྲིད་ཞིའི་རྒུད་པ་ཀུན་འཇོམས་སོ། །ཕྱི་ནང་
གསང་གསུམ་གྱི་མཎྜལ། །བདག་ལུས་ལོངས་དང་དགེ་རྩ། །རང་དོན་འཁྲི་བ་ཀུན་བཅད་ནས། །ཁྱོད་
མཉེས་བསྒྲུབ་ཕྱིར་དུ་འབུལ་ལོ། །འཁོར་བ་ངན་སོང་གི་ལམ་དང་། །མཐོ་རིས་ཐར་པ་ཡི་ལམ་མཁན། །ཀུན་
མཁྱེན་བདེ་གཤེགས་ཀྱི་བཀའ་བཞིན། །སྒྲུབ་པའི་བློ་གྲོས་ཤིག་སྩོལ་མཛོད། །འདི་ཕྱིའི་བདེ་ལེགས་ཀྱི་རྩ་
བ། །ལམ་བཟང་ཚུལ་བཞིན་དུ་སྟོན་མཛད། །ཅི་མཛད་ཡོན་ཏན་དུ་མཐོང་བའི། །དད་གདུང་ཤུགས་དྲག་
ཅིག་སྩོལ་མཛོད། །ཁྱོད་གསུང་བཀའ་བཞིན་དུ་བསྒྲུབས་པས། །མ་དད་རྟག་འཛིན་སོགས་འགགས་ནས།།
ལུས་སྲོག་ལྟོས་མེད་ཀྱི་སྒྲུབ་པ། །ཚ་གྲང་མཉམ་པ་ཞིག་སྩོལ་དང༌། །འདུན་མ་གཏན་ལེགས་དང་ཉེས་
ལེགས། །ད་རེས་དལ་འབྱོར་གྱི་ཚེ་འཇུག །འདི་ལ་འཁྲུལ་མེད་ཀྱི་ལམ་བཟང་། །གཏན་གྱི་བཙན་ས་ཞིག་
སྩོལ་དང་། །འདི་སྣང་སྨིག་རྒྱུ་ཡི་ཆུ་ལ། །འཐུང་འདོད་སྲེད་ཞེན་གྱི་ཞགས་པ། །ངེས་པར་གཅོད་ནུས་ཀྱི་
མཚོན་རྣོན། །ནམ་འཆི་ངེས་མེད་ཅིག་སྩོལ་དང་། །སྒོ་གསུམ་བག་མེད་ཀྱི་སྤྱོད་པ། །དགའ་བཞིན་འཛེམ་
མེད་དུ་སྤྱད་པས། །ངུ་བཞིན་ངན་སོང་དུ་ལྟུང་བའི། །གཡང་ས་ཐར་མེད་ལས་སྐྱོབས་ཤིག །བདེ་སྡུག་རྒྱུ་
འབྲས་ཀྱི་ངེས་པ། །མཐུ་ཆེན་སངས་རྒྱས་ཀྱིས་བསྒྱུར་དཀའ། །དཀར་ནག་འདོར་ལེན་གྱི་ཡིད་ཆེས། །ལྡོག་
མེད་བརྟན་པོ་ཞིག་སྩོལ་དང་། །ཡུན་རིང་གོམས་འདྲིས་ཀྱི་བློ་ངན། །ཉོན་མོངས་ཡུལ་རྐྱེན་དང་འཕྲད་ཚེ།།



247མགུར་གླུའི་སྐབས།
བསླབ་སྡོམ་ཡལ་འདོར་གྱི་གཉེན་པོ། །ངོ་ཚ་ཁྲེལ་ཡོད་ཅིག་སྩོལ་དང་།།
སྲིད་གསུམ་བདེ་སྡུག་གི་རེས་འཇོག །ངེས་མེད་འགྱུར་ལྡོག་འདི་བསམ་ནས། །སྐྱེ་འཆི་ཉོན་མོངས་
ཀྱི་རྩ་བ། །ཉེར་ཞི་ཐར་འདོད་ཅིག་སྩོལ་དང༌། །ཐེག་གསུམ་ཐར་ལམ་གྱི་གཞུང་ཤིང་། །ཚུལ་ཁྲིམས་ཏིང་
འཛིན་དང་ཤེས་རབ། །ཉམས་ལེན་ཤུགས་དྲག་གི་བརྩོན་འགྲུས། །མགོ་ལ་མེ་མཆེད་ལྟར་སྩོལ་དང་།།
འཁོར་འདས་སྐྱོན་ཡོན་ཀུན་ཤེས་ཀྱང་། །ཁྲེལ་མེད་རང་དོན་ཙམ་སྒྲུབ་པའི། །ཐེག་དམན་ཐར་འདོད་ལས་
བསྐྱབས་ནས། །གཞན་དོན་ལྷུར་ལེན་ཞིག་སྩོལ་དང་། །འགྲོ་ཀུན་བུ་གཅིག་ལྟར་གཅེས་པའི། །ཡིད་འོང་
བྱམས་པ་ཡི་ས་གཞི། །སྙིང་རྗེའི་དྲོད་གཤེར་གྱིས་བསྐྱངས་པའི། །བྱང་སེམས་མྱུ་གུ་ཞིག་སྩོལ་དང་། །མཐའ་
མེད་སེམས་ཅན་གྱི་དྲིན་དྲན། །སྙིང་ནང་གཅེས་འཛིན་གྱི་སྐྱོན་བསམས། །ལེ་ལན་བདག་འཛིན་ལ་འདེད་
པས། །དགྲ་བོ་འདུལ་ཐབས་ཤིག་སྩོལ་དང་། །རང་ལས་གཞན་གཅེས་ཀྱི་རིན་ཆེན། །གཏོང་ལེན་རྒྱལ་
མཚན་རྩེར་བཀོད་ནས། །དོན་གཉིས་ལྷུན་གྲུབ་ཀྱི་ཆར་ཆེན། །ཀུན་ལ་འབེབས་ནུས་ཤིག་སྩོལ་དང་། །ཕན་
འདོད་བསམ་བཟང་ཙམ་མིན་པར། །དངོས་སུ་ཕན་ནུས་ཀྱི་སྐུ་གསུམ། །མྱུར་དུ་སྒྲུབ་བྱེད་ཀྱི་ཐབས་མཁས།།
ཚོགས་གཉིས་ཟུང་འཇུག་ཅིག་སྩོལ་དང་། །ཉེས་ལྟུང་ཉེས་པ་ཀུན་བསྡོམ་ཞིང༌། །དགེ་ཚོགས་ཡོན་ཏན་ཀུན་
བསྡུས་ནས། །ཅི་ནུས་གང་འཚམས་ཀྱི་འགྲོ་དོན། །རང་དོན་འཁྲི་མེད་ཅིག་སྩོལ་དང་། །རང་སེམས་ཉེས་
ཚོགས་ལ་སྦྱོར་བ། །དགྲ་བོ་ཉེས་པ་ལྔའི་གཉེན་པོ། །དད་སོགས་འདུ་བྱེད་བརྒྱད་ཚང་བའི། །གཡོ་མེད་ཏིང་
འཛིན་ཅིག་སྩོལ་དང་། །ཡན་ལག་བཅུ་གཉིས་ཀྱི་འཁོར་ལོ། །བར་མེད་སྲིད་གསུམ་འདིར་བསྐོར་ནས།།
འགྲོ་ཀུན་དབང་མེད་དུ་མནར་མཁན། །བདག་འཛིན་འདུལ་ཐབས་ཤིག་སྩོལ་དང་། །འཕུང་རྒན་གཤེད་
མ་འདིས་མེད་བཞིན། །བདེན་ཞེན་ཨ་འཐས་སུ་བཟུང་བ། །གཞི་མེད་རྩ་བྲལ་དུ་རྟོགས་པའི། །ཤེས་རབ་
རལ་གྲི་ཞིག་སྩོལ་དང༌། །རང་དབང་རང་ཚུགས་སུ་གྲུབ་པ། །དཔྱད་ན་རྡུལ་ཕྲན་ཙམ་མེད་ཀྱང་། །མ་
བརྟགས་མི་བསླུ་བའི་རྟེན་འབྲེལ། །སྣང་སྟོང་ཟུང་འཇུག་ཅིག་སྩོལ་དང་། །སྙིང་རྗེ་ཤུགས་དྲག་གིས་དྲངས་
ནས། །སྐུ་གཉིས་དབྱེར་མེད་ཀྱི་འབྲས་བུ། །སྙིགས་དུས་ཚེ་ཐུང་འདིར་ཐོབ་བྱེད། །ཐབས་མཁས་ཟབ་ལམ་
ཞིག་སྩོལ་དང་། །འཇུག་སྒོ་དབང་བཞི་དང་དམ་ཚིག །གཡམ་རྒྱུགས་ཁས་བླངས་ཙམ་མིན་པར། །སྐུ་བཞི་
འགྲུབ་ངེས་ཀྱི་ས་བོན། །སྲོག་བདོས་སྲུང་སེམས་ཤིག་སྩོལ་དང་། །ཐ་མལ་སྐྱེ་ཤི་དང་བར་དོ། །ལམ་དུས་
སྐུ་གསུམ་དུ་བསྒྱུར་ནས། །འབྲས་དུས་སྐུ་གསུམ་དེ་ཐོབ་བྱེད། །རིམ་གཉིས་གདམས་ངག་ཅིག་སྩོལ་དང༌།།
ཐུབ་པ་གངས་རི་ལས་འོངས་བའི། །མདོ་སྔགས་ཡོངས་རྫོགས་ཀྱི་ཆུ་ཀླུང་། །མ་ལུས་བློ་མཚོ་རུ་བསྐྱིལ་ནས།།
ཉམས་ལེན་མཐར་ཕྱིན་ཅིག་སྩོལ་དང་།།༔



248ཞལ་གདམས་དང་མགུར་གླུ་གཅེས་བཏུས།
དེང་དུས་མདོ་རྒྱུད་དང་དགོངས་འགྲེལ། །མན་ངག་འཁྲུལ་མེད་ཀུན་དོར་ནས། །བླུན་པོས་ས་འོག་
ནས་བཏོན་པའི། །ཁྱི་ལུང་ཟ་མཁན་ཚོར་གཟིགས་དང་། །དགེ་མེད་སྡིག་མེད་ཀྱི་ཉམས་ལེན། །བློ་ཟད་ཆོས་
ཟད་ཀྱི་འབྲས་བུ། །སྐྱ་བཙུན་ངོ་ཚ་མེད་ཀུན་གྱི། །བྱིས་ཕྱུག་སྲིན་བུ་ཚོར་གཟིགས་དང་། །སྟོན་དུས་ལམ་
ཆེན་གྱི་ཁྱི་རྐུན། །ཇི་བཞིན་འཛེམ་མེད་དུ་སྤྱོད་ཀྱང་། །དམ་པའི་ཡང་སྲིད་དུ་རློམ་པའི། །དམ་ཉམས་ལྟ་ལོག་
ཚོར་གཟིགས་དང་། །གོས་རྒྱན་བཟང་པོ་ཡིས་སྤྲས་ཤིང་། །འདུག་གནས་གོ་ས་ཀུན་མཐོ་ཡང་། །འདོད་
ཆགས་ཁྱི་རྐུན་གྱིས་དེད་ནས། །མི་གཙང་ཁུང་འཇུག་ཚོར་གཟིགས་དང་། །ཤར་གྲོལ་དུས་མཉམ་གྱི་སྒོམ་
ཆེན། །མཐུ་གཏད་མནན་གསུམ་གྱི་བསམ་ངན། །སྔགོས་ངན་རྫས་ངན་གྱི་འཁོར་ལོས། །རང་གཞན་གཏན་
རླག་ཚོར་གཟིགས་དང་། །རབ་འབྱམས་གཞུང་ལུགས་ལ་སྦྱངས་ནས། །མུ་སྟེགས་བོན་པོ་ཡི་ཆོས་ལུགས།།
གསང་སྔགས་སྙན་མིང་གིས་བསླུས་ནས། །དལ་འབྱོར་སྟོང་ལོག་ཚོར་གཟིགས་དང་། །འཁོར་འདས་བླང་
དོར་གྱི་ཆོས་སྐད། །ཁ་ནས་འབྲུག་སྟོང་ལྟར་ལྡིར་ཀྱང་། །ལག་ལེན་ཁྱིམ་པ་ལས་སྡུག་པའི། །མཁས་
རྒྱལ་ཚོར་གཟིགས་དང༌། །ཞི་དུལ་ཚུལ་འཆོས་ཀྱི་སྤྱོད་པས། །མི་ཚེ་རི་སྟོང་ལ་བསྐྱལ་ཀྱང་། །ཆགས་སྡང་
དབྱར་མཚོ་ལྟར་འཕེལ་བའི། །བསྲུང་སྡོམ་ངོ་ལྐོག་ཚོར་གཟིགས་དང་། །གཞན་འཕྲུལ་དབང་བྱེད་ཀྱི་བདག་
པོ། །འཁོར་བ་སྟོངས་དོགས་ཀྱི་སེམས་ལས། །ཅི་ཡང་བྱེད་དགོས་རང་མི་འདུག །བག་ཕེབས་བདེ་མོ་རང་
བཞུགས་ཤིག །རྒྱལ་སྲས་མཐུ་ཆེན་དང་རྒྱལ་ཀུན། །ཞི་དབྱིངས་བཏང་སྙོམས་སུ་བཞུགས་ལས། །ཅི་བྱ་
གཏོལ་མེད་དུ་གྱུར་ཏོ། །འདི་འདྲའི་དུས་ངན་གྱི་མཐར་ཡང་། །སྐྱོ་མེད་སྙིང་སྟོབས་ཀྱི་ཐུགས་རྗེ། །འགྲོ་དོན་
ཕྱོགས་མེད་དུ་མཛད་པའི། །བླ་མ་ཐུགས་རྗེ་ཅན་མཁྱེན་ནོ། །མདོ་རྒྱུད་དགོངས་འགྲེལ་ཀུན་བཀྲོལ་ནས།།
ཉམས་ལེན་སེམས་རྒྱུད་དུ་འདྲིལ་བའི། །གདམས་ངག་ལྷུག་པ་རུ་སྩོལ་བའི། །བླ་མ་མཁྱེན་རབ་ཅན་མཁྱེན་
ནོ། །རང་མཐོང་ལོག་ལྟ་ཅན་ཀུན་གྱིས། །ལོག་སྒྲུབ་བརྙས་སྨོད་ལ་རེམ་ཡང་། །ཕྱི་ཕྱིར་དམུ་རྒོད་ཀུན་འདུལ་
བའི། །བླ་མ་འཕྲིན་ལས་ཅན་མཁྱེན་ནོ། །དུས་མཐའ་འདིར་ལས་ཀྱིས་སྐྱེས་ཀྱང་། །ལས་དབང་གིས་ཁྱོད་
དང་མཇལ་ནས། །གདམས་ངག་ཀུན་སྙིང་ལ་སིམ་པ། །ཨ་རེ་དགའ་སྐལ་པ་བཟང་ངོ༌། །ཨེ་མ་ཧོ་འདི་ཕྱིར་
འཚེངས་སོ། །ཅེས་པ་འདི་ངག་དབང་བྱམས་པས་བྲིས་པ་དགེ་ལེགས་འཕེལ།། །།



|
249མགུར་གླུའི་སྐབས།
༣༢
ཚངས་དབྱངས་རྒྱ་མཚོའི་མགུར་གླུ།
༧རྒྱལ་བ་ཚངས་དབྱངས་རྒྱ་མཚོ། (༡༦༨༣-༡༧༠༦)
༈ ཤར་ཕྱོགས་རི་བོའི་རྩེ་ནས། །དཀར་གསལ་ཟླ་བ་ཤར་བྱུང་།།
མ་སྐྱེས་ཨ་མའི་ཞལ་རས། །ཡིད་ལ་འཁོར་འཁོར་བྱས་བྱུང་།།
༈ ན་ནིང་བཏབ་པའི་ལྗང་གཞོན། །ད་ལོ་སོག་མའི་ཕོན་ལྕོག།
ཕོ་གཞོན་རྒས་པའི་ལུས་པོ། །རྭ་ཅོའི་གཞུ་ལས་ཀྱང་གྱོང་བ།།
༈ རང་སེམས་སོང་བའི་མི་དེ། །གཏན་གྱི་འདུན་མར་བྱུང་ན།།
རྒྱ་མཚོའི་གཏིང་ནས་ནོར་བུ། །ལོན་པ་དེ་དང་འདྲ་བྱུང་།།
༈ འགྲོ་ཞོར་ལམ་བུའི་སྙིང་ཐུབ། །ལུས་དྲི་ཞིམ་པའི་བུ་མོ།།
གཡུ་ཆུང་དྲུག་དཀར་རྙེད་ནས། །བསྒྱུར་བ་དེ་དང་འདྲ་བྱུང་།།
༈ མི་ཆེན་དཔོན་པོའི་སྲས་མོ། །ཁམ་འབྲས་མཚར་ལུགས་བལྟས་ན།།
ཁམ་སྡོང་མཐོན་པོའི་རྩེ་ནས། །འབྲས་བུ་སྨིན་དང་འདྲ་བྱུང་།།
༈ སེམས་པ་ཕར་ལ་ཤོར་ནས། །མཚན་མོའི་གཉིད་ཐེབས་གཅོག་གི།
ཉིན་མོ་ལག་ཏུ་མ་ལོན། །ཡིད་ཐང་ཆད་རོགས་ཡིན་པས།།
༈ མེ་ཏོག་ནམ་ཟླ་ཡལ་སོང་། །གཡུ་སྦྲང་སེམས་པ་མ་སྐྱོ།།
བྱམས་པའི་ལས་འཕྲོ་ཟད་པར། །ང་ནི་སྐྱོ་རྒྱུ་མི་འདུག།
༈ རྩི་ཐོག་བ་མོའི་ཁ་ལ། །སྐྱི་བསེར་རླུང་གི་ཕོ་ཉ།།
མེ་ཏོག་སྦྲང་བུ་གཉིས་ཀྱི། །འབྲེལ་མཚམས་གཅོད་མཁན་ལོས་ཡིན།།



250
ཞལ་གདམས་དང་མགུར་གླུ་གཅེས་བཏུས།
༈ ངང་པ་འདམ་ལ་ཆགས་ནས། །རེ་ཞིག་སྡོད་དགོས་བསམས་ཀྱང་།།
མཚོ་མོ་དར་ཁ་འགྲིགས་ནས། །རང་སེམས་ཁོ་ཐག་ཆོད་སོང་།།
༈ གྲུ་ཤན་སེམས་པ་མེད་ཀྱང་། །རྟ་མགོས་ཕྱི་མིག་བལྟས་བྱུང་།།
ཁྲེལ་གཞུང་མེད་པའི་བྱམས་པས། །ང་ལ་ཕྱི་མིག་མི་ལྟ།།
༈ ང་དང་ཚོང་འདུས་བུ་མོའི། །ཚིག་གསུམ་དམ་བཅའི་མདུད་པ།།
ཁྲ་བོ་སྦྲུལ་ལ་མ་བརྒྱབ། །རང་རང་ས་ལ་གྲོལ་སོང་།།
༈ ཆུང་འདྲིས་བྱམས་པའི་རླུང་བསྐྱེད། །ལྕང་མའི་ལོགས་ལ་བཙུགས་ཡོད།།
ལྕང་སྲུང་ཨ་ཇོ་ཞལ་ངོས། །རྡོ་ཀ་རྒྱག་པ་མ་གནང་།།
༈ བྲིས་པའི་ཡི་གེ་ནག་ཆུང་། །ཆུ་དང་ཐིག་པས་འཇིག་སོང་།།
མ་བྲིས་སེམས་ཀྱི་རི་མོ། །བསུབས་ཀྱང་ཟུབ་རྒྱུ་མི་འདུག།
༈ བརྒྱབ་པའི་ནག་ཆུང་ཐེའུས། །གསུང་སྐད་འབྱོན་ནི་མི་ཤེས།།
ཁྲེལ་དང་གཞུང་གི་ཐེའུ །སོ་སོའི་སེམས་ལ་སྐྱོན་དང་།།
༈ སྟོབས་ལྡན་ཧ་ལོའི་མེ་ཏོག །མཆོད་པའི་རྫ་ས་ལ་ཕེབས་ན།།
གཡུ་སྦྲང་གཞོན་ནུ་ང་ཡང་། །ལྷ་ཁང་ནང་ལ་ཁྲིད་དང༌།།
༈ སེམས་སོང་བུ་མོ་མི་བཞུགས། །དམ་པའི་ཆོས་ལ་ཕེབས་ན།།
ཕོ་གཞོན་ང་ཡང་མི་སྡོད། །རི་ཁྲོད་འགྲིམ་ལ་ཐལ་འགྲོ།
༈ མཚན་ལྡན་བླ་མའི་དྲུང་དུ། །སེམས་ཁྲིད་ཞུ་བར་ཕྱིན་པས།།
སེམས་པ་བསྐོར་ཀྱང་མི་ཐུབ། །བྱམས་པའི་ཕྱོགས་ལ་ཤོར་སོང་།།
༈ སྒོམ་པ་བླ་མའི་ཞལ་རས། །ཡིད་ལ་འཆར་རྒྱུ་མི་འདུག།
མ་བསྒོམས་བྱམས་པའི་ཞལ་རས། །ཡིད་ལ་ཝ་ལེ་ཝ་ལེ།།



251མགུར་གླུའི་སྐབས།
༈ སེམས་པ་འདི་ལ་འགྲོ་འགྲོ །དམ་པའི་ཆོས་ལ་ཕྱིན་ན།།
ཚེ་གཅིག་ལུས་གཅིག་ཉིད་ལ། །སངས་རྒྱས་ཐོབ་པར་འདུག་གོ།
༈ དག་པ་ཤེལ་རིའི་གངས་ཆུ། །ཀླུ་བདུད་རྡོ་རྗེའི་ཟིལ་པ།།
བདུད་རྩི་སྨན་གྱི་ཕབ་རྒྱུན། །ཆང་མ་ཡེ་ཤེས་མཁའ་འགྲོ།
དམ་ཚིག་གཙང་མའི་བཏུང་ན། །ངན་སོང་མྱོང་དགོས་མི་འདུག།
༈ རླུང་རྟ་ཡར་འགྲོའི་དུས་ལ། །རླུང་བསྐྱེད་དར་ལྕོག་བཙུགས་པས།།
མཛངས་མ་མ་བཟང་བུ་མོ། །ང་རང་མགྲོན་པོ་བོས་བྱུང་།།
༈ སོ་དཀར་ལྤགས་པའི་འཛུམ་མདངས། །བཞུགས་གྲལ་སྤྱི་ལ་བསྟན་ཀྱང་།།
མིག་ཟུར་ཁྲ་མོའི་སྒྲིལ་མཚམས། །གཞོན་པའི་གདོང་ལ་བལྟས་བྱུང་།།
༈ ཧ་ཅང་སེམས་ལ་སོང་ནས། །འགྲོགས་འདྲིས་ཨེ་ཡོང་དྲིས་པས།།
འཆི་བྲལ་བྱེད་ན་མིན་པ། །གསོན་བྲལ་མི་བྱེད་གསུངས་བྱུང་།།
༈ མཛངས་མའི་ཐུགས་དང་བསྟུན་ན། །ཚེ་འདིའི་ཆོས་སྐལ་ཆད་འགྲོ།
དབེན་པའི་རི་ཁྲོད་འགྲིམས་ན། །བུ་མོའི་ཐུགས་དང་འགལ་འགྲོ།
༈ ཀོང་ཕྲུག་གཞོན་པའི་བློ་སྣ། །སྦྲང་བུ་རྒྱ་ལ་བཅུག་འདྲ།།
ཞག་གསུམ་ཉལ་རོགས་བྱས་པས། །ཕུགས་ཡུལ་ལྷ་ཆོས་དྲན་བྱུང་།།
༈ གཏན་གྲོགས་ཁྱོད་ལ་སེམས་པའི། །ཁྲེལ་དང་ངོ་ཚ་མེད་ན།།
མགོ་ལ་བརྒྱབ་པའི་གཙུག་གཡུས། །སྐད་ཆ་སྨྲ་ནི་མི་ཤེས།།
འཛུམ་དང་སོ་དཀར་སྟོན་ཕྱོགས། །གཞོན་པའི་བློ་བྲིད་ཡིན་འདུག།
སྙིང་ནས་ཤ་ཚ་ཡོད་མེད། །དབུ་མནའ་བཞེས་རོགས་གནང་དང་།།
༈ སྙིང་ཐུབ་བྱ་རྡོ་ལམ་འཕྲད། །ཨ་མ་ཆང་མས་སྦྱར་བྱུང་།།
ལན་ཆགས་བུ་ལོན་བྱུང་ན། །འཚོ་སྐྱོང་ཁྱོད་རས་གནང་ཞུ།།



252
ཞལ་གདམས་དང་མགུར་གླུ་གཅེས་བཏུས།
༈ སྙིང་གཏམ་ཕ་མར་མ་བཤད། །ཆུང་འདྲིས་བྱམས་པར་བཤད་པས།།
བྱམས་པ་ཤ་ཕོ་མང་ནས། །གསང་གཏམ་དགྲ་བོས་གོ་སོང་།།
༈ སྙིང་ཐུབ་ཡིད་འཕྲོག་ལྷ་མོ། །རྔོན་པ་ང་རས་ཟིན་ཀྱང༌།།
དབང་ཆེན་མི་ཡི་དཔོན་པོ། །ནོར་བཟང་རྒྱལ་པོས་ཕྲོགས་སོང་།།
༈ ནོར་བུ་རང་ལ་ཡོད་དུས། །ནོར་བུས་ནོར་ཉམས་མ་ཆོད།།
ནོར་བུ་མི་ལ་ཤོར་དུས། །སྙིང་རླུང་སྟོད་ལ་འཚངས་བྱུང་།།
༈ རང་ལ་དགའ་བའི་བྱམས་པ། །གཞན་གྱི་འདུན་མར་བླངས་སོང་།།
ཁོག་ནད་སེམས་པའི་གཅོང་གིས། །ལུས་པོའི་ཤ་ཡང་བསྐམས་སོང་།།
༈ སྙིང་ཐུབ་རྐུ་ལ་ཤོར་སོང་། །མོ་ཕྱུ་རྩིས་འབུལ་རན་སོང་།།
བུ་མོ་དུང་སེམས་ཅན་མ། །རྨི་ལམ་ལ་ཡང་འཁོར་བྱུང་།།
༈ བུ་མོར་འཆི་བ་མེད་ན། །ཆང་ལ་འཛད་པ་མི་འདུག།
གཞོན་པའི་གཏན་གྱི་སྐྱབས་གནས། །འདི་ལ་བཅོལ་བའི་ལོས་ཆོག།
༈ བུ་མོ་ཨ་མར་མ་སྐྱེས། །ཁམ་བུའི་ཤིང་ལ་སྐྱེས་སམ།།
ཨ་གསར་ཟད་པ་ཁམ་བུའི། །མེ་ཏོག་དེ་ལས་མགྱོགས་པ།།
༈ བུ་མོ་ཆུང་འདྲིས་བྱམས་པ། །སྤྱང་ཀིའི་རིགས་རྒྱུད་མིན་ནམ།།
ཤ་འདྲེས་ལྤགས་འདྲེས་བྱུང་ཡང་། །རི་ལ་ཤོར་གྲབས་མཛད་གིས།།
༈ རྟ་རྒོད་རི་ཡར་བརྒྱབ་པ། །རྙི་དང་ཞགས་པས་ཟིན་གྱི།།
བྱམས་པས་ངོ་ལོག་བརྒྱབས་པས། །ཐུགས་ངོ་ཟིན་པ་མི་འདུག།
༈ བྲག་དང་རླུང་པོ་བསྡེབས་ནས། །རྒོད་པོའི་སྒྲོ་ལ་གཟན་བྱུང་།།
གཡོ་ཅན་རྫུ་བག་ཅན་གྱིས། །ང་ལ་གཟན་པོ་བྱས་བྱུང་།།



253མགུར་གླུའི་སྐབས།
སྤྲིན་པ་ཁ་སེར་གཏིང་ནག །སད་དང་སེར་བའི་གཞི་མ།།
བན་དྷེ་སྐྱ་མིན་སེར་མིན། །སངས་རྒྱས་བསྟན་པའི་དགྲ་བོ།།
༑ ས་དེ་ཁ་ཞུར་གཏིང་འཁྱགས། །རྟ་ཕོ་གཏོང་ས་མ་རེད།།
གསང་གྲོགས་བྱམས་པའི་ཕྱོགས་ལ། །སྙིང་གཏམ་བཤད་ས་མ་རེད།།
༈ ཚེས་ཆེན་བཅོ་ལྔའི་ཟླ་བ། །ཡིན་པ་འདྲ་བ་འདུག་སྟེ།།
ཟླ་བའི་དཀྱིལ་གྱི་རི་བོང་། །ཚེ་ཟད་ཚང་ནས་འདུག་གོ།
༈ ཟླ་བ་འདི་ལ་ཕར་འགྲོ །རྟིང་མའི་ཟླ་ལ་ཚུར་ཡོང་།།
བཀྲ་ཤིས་ཟླ་བ་དཀར་པོ། །ཟླ་སྟོད་ཕྱོགས་ལ་མཇལ་ཡོང་།།
༈ དབུས་ཀྱི་རི་རྒྱལ་ལྷུན་པོ། །མི་འགྱུར་བརྟན་པོར་བཞུགས་དང༌།།
ཉི་མ་ཟླ་བའི་འཁོར་ཕྱོགས། །ནོར་ཡོང་བསམ་པ་མི་འདུག།
༈ ཚེས་གསུམ་ཟླ་བ་དཀར་པོ། །དཀར་གོས་ནང་ནས་ཆོད་སོང་།།
བཅོ་ལྔའི་ནམ་དང་མཉམ་པའི། །ཞལ་བཞེས་གཅིག་ཀྱང་གནང་ཞུ།།
༈ ས་བཅུའི་དབྱིངས་སུ་བཞུགས་པའི། །དམ་ཅན་རྡོ་རྗེ་ཆོས་སྐྱོང་།།
མཐུ་དང་ནུས་པ་ཡོད་ན། །བསྟན་པའི་དགྲ་བོ་སྒྲོལ་དང་།།
༈ ཁུ་བྱུག་མོན་ནས་ཡོང་བས། །ནམ་ཟླའི་ས་བཅུད་འཕེལ་སོང་།།
ང་དང་བྱམས་པ་ཕྲད་ནས། །ལུས་སེམས་ལྷོད་པོར་ལངས་སོང་།།
༈ ཁྱི་དེ་སྟག་ཁྱི་གཟིག་ཁྱི། །གདག་ག་བྱིན་ནས་འདྲིས་སོང་།།
ནང་གི་སྟག་མོ་རིས་འཛོམས། །འདྲིས་ནས་ཐུ་རུ་ལངས་སོང་།།
༈ ཤ་འཇམ་ལུས་པོ་འདྲེས་ཀྱང་། །བྱམས་པའི་གདེང་ཚོད་མི་ལོན།།
ས་ལ་རི་མོ་བྲིས་པས། །ནམ་མཁའི་སྐར་ཚོད་ཐིག་བྱུང༌།།



254
ཞལ་གདམས་དང་མགུར་གླུ་གཅེས་བཏུས།
༈ ང་དང་བྱམས་པའི་སྡེབ་ས། །ལྷོ་རོང་མོན་པའི་ནགས་གསེབ།།
སྨྲ་མཁན་ནེ་ཙོ་མ་གཏོགས། །སུ་དང་གང་གིས་མི་ཤེས།།
སྨྲ་མཁན་ནེ་ཙོས་ཨོ་ཤེས། །གསང་ཁ་སྟོན་པ་མ་གནང༌།།
༈ ལྷ་ས་མི་ཚོགས་འཐུག་ལ། །འཕྱོངས་རྒྱས་མི་སྤུས་དག་པ།།
ང་ལ་ཡོད་པའི་ཆུང་འདྲིས། །འཕྱོངས་རྒྱས་གཞུང་ལ་ཡོད་དོ།།
ཁྱི་རྒན་རྒྱ་བོ་ཟེར་བ། །རྣམ་ཤེས་མི་ལས་སྤྱང་པ།།
སྲོད་ལ་ཕྱིན་སོང་མ་ཟེར། །ཐོ་རངས་ལོག་བྱུང་མ་ཟེར།།
༈ སྲོད་ལ་བྱམས་པ་བཙལ་བས། །ཐོ་རངས་ཁ་བ་བབས་བྱུང༌།།
གསང་དང་མ་གསང་མི་འདུག །ཞབས་རྗེས་གངས་ལ་བཞག་འདུག།
༈ པོ་ཏ་ལ་རུ་བཞུགས་དུས། །རིག་འཛིན་ཚངས་དབྱངས་རྒྱ་མཚོ།།
ལྷ་ས་ཞོལ་ལ་སྡོད་དུས། །འཆལ་པོ་དང་བཟང་དབང་པོ།།
༈ ཤ་འཇམ་མལ་སའི་ནང་གི །སྙིང་ཐུབ་དུང་སེམས་ཅན་མས།།
ཨོ་ལོའི་རྒྱུ་ནོར་འཕྲོག་པས། །གཡོ་སྒྱུ་བཤད་པ་མིན་འགྲོ།
༈ དབུ་ཞྭ་དབུ་ལ་བཞེས་སོང་། །དབུ་ལྕང་རྒྱབ་ལ་དབྱུགས་སོང་།།
ག་ལེ་ཕེབས་དང་བྱས་པས། །ག་ལེ་བཞུགས་ཤིག་གསུངས་བྱུང་།།
ཐུགས་སེམས་སྐྱོ་ཡོང་བྱས་པས། །མགྱོགས་པོ་འཕྲད་ཡོང་གསུངས་བྱུང་།།
༈ བྱ་དེ་འཁྲུང་ཁྲུང་དཀར་མོ། །གཤོག་རྩལ་ང་ལ་གཡར་དང་།།
ཐག་རིང་རྒྱང་ལ་མི་འགྲོ །ལི་ཐང་བསྐོར་ནས་སླེབ་ཡོང་།།



255མགུར་གླུའི་སྐབས།
༈ ཤི་དེ་དམྱལ་བའི་ཡུལ་གྱི། །ཆོས་རྒྱལ་ལས་ཀྱི་མེ་ལོང་།།
འདི་ནས་ཁྲིག་ཁྲིག་མི་འདུག །འདི་ནས་ཁྲིག་ཁྲིག་གནང་ཞུ།།
༈ མདའ་མོ་འབེན་ལ་ཕོག་སོང་། །མདེའུ་ས་ལ་འཛུལ་སོང་།།
ཆུང་འདྲིས་བྱམས་པ་ཕྲད་བྱུང༌། །སེམས་ཉིད་རྗེས་ལ་འབྲངས་སོང་།།
༈ རྒྱ་གར་ཤར་གྱི་རྨ་བྱ། །ཀོང་ཡུལ་མཐིལ་གྱི་ནེ་ཙོ།།
འཁྲུངས་ས་འཁྲུངས་ཡུལ་མི་གཅིག །འཛོམས་ས་ཆོས་འཁོར་ལྷ་ས།།
༈ མི་ཚོས་ང་ལ་ལབ་པ། །དགོངས་དག་ཡིན་པ་ཁག་ཐེག།
ཨོ་ལོའི་གོམ་གསུམ་ཕྲ་མོ། །གནས་མོའི་ནང་ལ་ཐལ་སོང་།།
༈ ལྕང་མ་བྱིའུར་སེམས་ཤོར། །བྱིའུ་ལྕང་མར་སེམས་ཤོར།།
སེམས་ཤོར་མཐུན་པ་བྱུང་ན། །བྱ་ཁྲ་ཧོར་པས་མི་ཐུབ།།
༈ ད་ལྟ་ཚེ་ཐུང་འདི་ལ། །དེ་ཁ་ཙམ་ཞིག་ཞུས་ནས།།
རྟིང་མ་བྱིས་པའི་ལོ་ལ། །མཇལ་འཛོམ་ཨེ་ཡོང་བལྟའོ།།
༈ བྱ་དེ་སྨྲ་མཁན་ནེ་ཙོ། །ཁ་རོག་བཞུགས་རོགས་མཛོད་དང་།།
ལྕང་གླིང་ཨ་ལྕེ་འཇོལ་མོ། །གསུང་སྙན་སྒྱུར་དགོས་བྱུང་སོང་།།
༈ རྒྱབ་ཀྱི་ཀླུ་བདུད་བཙན་པོ། །འཇིགས་དང་མི་འཇིགས་མི་འདུག།
མདུན་གྱི་ཀ་ར་ཀུ་ཤུ། །འཐོགས་སུ་དགོས་པ་བྱས་སོང༌།།
༈ དང་པོ་མ་མཐོང་ཆོག་ཀ །སེམས་པ་ཤོར་དོན་མི་འདུག།
གཉིས་པ་མ་འདྲིས་ཆོག་ཀ །སེམས་གཅོང་ཞུགས་དོན་མི་འདུག །ཅེས་གསུངས་སོ།། །།



256
ཞལ་གདམས་དང་མགུར་གླུ་གཅེས་བཏུས།
༣༣
ཀ སྟག་ཆུང་གི་བུང་བ།
༧རྒྱལ་བ་བསྐལ་བཟང་རྒྱ་མཚོ། (༡༧༠༨-༡༧༥༧)
༄༅། །སྟག་ཆུང་གི་བུང་བ་གཞོན་ནུ་མ། །ཁོང་མངར་དད་ཆེ་བ་མ་ལགས་ཏེ། །བཅུད་མདངས་ལྡན་པདྨའི་
གེ་སར་ལ། །རོ་སྦྲང་རྩི་ལེན་པ་རང་གི་གཤིས། །ཡུལ་གནས་གསུམ་རྒྱུ་བའི་མཁའ་འགྲོ་མ། །ཕྱོགས་ཉེ་
དང་རིང་བ་སྤངས་མོད་ཀྱང་། །དམ་ལྡན་གྱི་རྣལ་འབྱོར་ཚོགས་པ་ན། །བཅུད་བདེ་ཆེན་སྙིང་པོ་ལོས་ཀྱང་
ལེན། །སྣང་བྱེད་ཀྱི་བདག་པོ་རྟ་བདུན་ཅན། །ཁོང་རང་མཐོང་ཆེ་བ་མ་ལགས་ཏེ། །འདི་སྐྱེ་འགྲོ་མི་ཡི་
བསོད་ནམས་ལས། །དགུང་མཐོན་པོའི་དབྱིངས་སུ་ཤར་བ་ཡིན། །རང་བློ་གྲོས་གཙང་མར་ཐབས་ཤེས་ཀྱི།།
རྒྱུད་ཡོན་ཏན་དཀྱིལ་འཁོར་རྒྱས་པ་ན། །རང་སྙེམས་པ་མེད་ཀྱང་ཁམས་གསུམ་ན། །ཁོང་འགྲོ་བ་ཀུན་གྱི་
གཙུག་ན་མཛེས། །དགུང་དཀར་གསལ་ཟླ་བ་འོད་འཛུམ་ཅན། །ཁོང་འགྱུར་ལྡོག་སྐྱེན་པ་མ་ལགས་ཏེ།།
ཉིན་བྱེད་ཀྱི་འོད་དང་ཉེ་རིང་ལས། །དཀར་ནག་གི་ཆ་ཤས་གང་བྲི་སྣང་། །སྐྱབས་རྒྱལ་བའི་འདུས་སྐུ་བླ་
མ་ལ། །སྐྱོན་ཡོན་གྱི་འཕེལ་འགྲིབ་མེད་ན་ཡང་། །ལས་བཟང་ངན་སློབ་མའི་སྣང་བ་ལས། །གསང་གསུམ་
གྱི་རོལ་པར་ཅི་ཡང་བརྫུ། །སྔོ་སངས་ཀྱི་མཛེས་རྒྱན་རྒྱུ་སྐར་ཚོ། །ཁོང་བང་རྩལ་འགྲན་པ་མ་ལགས་ཏེ།
ཁྱིམ་དུམ་བུ་བཅུ་གཉིས་རླུང་ཤུགས་ཀྱི། །འགྲོས་གཡས་ཕྱོགས་རིམ་པར་དལ་མེད་རྒྱུག །སྐྱབས་བླ་མ་ཡི་
དམ་མཁའ་འགྲོ་རྣམས། །མོས་ལྡན་གྱི་ངོ་དགའ་མེད་ན་ཡང་། །ལས་སྐལ་བཟང་ཅན་གྱི་མགོན་སྐྱབས་སུ།།
ལར་གཡེལ་བ་མེད་པ་གཤེགས་པ་ཡིན། །མཐོ་སྤྲིན་དཀར་གཞོན་ནུ་ལང་མ་ལིང་། །ཁོང་ཡང་ཟོར་ཆེ་བ་
མ་ལགས་ཏེ། །དྲོད་གཤེར་གྱི་རྟེན་འབྲེལ་ཚོགས་པ་ལས། །རླངས་གྱེན་དུ་འཕྱུར་བ་དུམ་བུར་ཆགས། །ལས་
རྣམ་དཀར་ཕྱོགས་ལ་གང་བརྩོན་པ། །རང་ཆེ་བ་འདོད་པ་མེད་ན་ཡང་། །རྒྱུ་བཟང་པོའི་རྟེན་ཅིང་འབྲེལ་
འབྱུང་གིས། །ཕལ་དོ་ཟླར་མི་ནུས་གོང་དུ་འཕགས། །སྟོན་ཕྱོགས་བྲལ་སྔོ་སངས་དྭངས་པའི་དབྱིངས། །ཁོང་
བྱི་དོར་རིམ་པ་མ་ལགས་ཏེ། །རྐྱེན་གློ་བུར་སྒྲིབ་གཡོགས་བྲལ་བ་ན། །གཡའ་དག་པའི་སྣང་བ་མིག་གི་རྒྱན།།
ཆོས་ཐམས་ཅད་གཞི་རྩ་བྲལ་བའི་དབྱིངས། །བློ་རྩོལ་བས་གསར་དུ་བཅོས་མིན་ཡང་། །དོན་གཉུག་མའི་
ངོ་བོ་ཤེས་པ་ན། །དམིགས་གཏད་སོ་གང་ཡང་རང་སར་ཞི། །མདངས་ཡི་གར་འོང་བའི་འཇའ་ཚོན་འདི།།
ཁོང་མཆོར་སྒེག་ཆེ་བ་མ་ལགས་ཏེ། །རྐྱེན་ཚེ་གང་སྣང་བའི་རྟེན་འབྲེལ་ལས། །ཐོལ་བྱུང་དུ་འོད་ལྔར་མ་
འདྲེས་ཤར། །ཕྱི་སྣང་བ་སྣ་ཚོགས་བཀྲ་བ་འདི། །རང་ངོ་བོས་སྟོན་པ་མ་ཡིན་ཡང་། །སེམས་འདུ་བྱེད་གཡོ་



257མགུར་གླུའི་སྐབས།
བའི་རྣམ་འཕྲུལ་ལས། །ཡུལ་བདེན་བདེན་འདྲ་བའི་རི་མོ་མཐོང་།། །།
ཁ མི་རྟག་པའི་སྣང་ཚུལ་གྱི་མགུར་དབྱངས།
༈ ནེའུ་གསིང་སྤང་ལ་སྐྱེས་པའི། །སྤང་རྒྱན་མེ་ཏོག་བཀྲ་ཡང་། །དགུན་གྱི་ཁ་རླུང་འཚུབ་དུས། །རྡུལ་
ཕྲན་ཙམ་དུ་འཐོར་བས། །ད་ལྟ་མདངས་བཀྲག་མཚར་དུས། །དཀོན་མཆོག་དྲུང་དུ་ཕུལ་དང༌། །སྔོན་
བསགས་སྦྱིན་པའི་འབྲས་བུ། །འདོད་དགུའི་ལོངས་སྤྱོད་འབྱོར་ཡང་། །ནམ་ཞིག་གང་ཟག་གཞན་གྱིས།།
བདག་བཟུང་རྫས་སུ་འགྱུར་བས། །ད་ལྟ་རང་དབང་ཡོད་དུས། །རྩལ་གསུམ་དར་ལ་རྫོགས་པའི། །གཡུ་
འབྲུག་སྐད་གསེང་མཐོ་ཡང་། །དབྱར་གསུམ་ནམ་ཟླའི་ཐ་མར། །སྒྲ་སྐད་ཉམས་པར་འགྱུར་བས། །ད་ལྟ་
མཁའ་ལ་འཕྱོ་དུས། །དབྱར་རྔ་དལ་བུར་སྒྲོགས་དང༌། །མཐུན་འཇུག་འཇིག་རྟེན་ལས་ལ། །གསུང་སྙན་
འགྱུར་ཁུགས་འཁྲོལ་ཡང་། །ནམ་ཞིག་མགྲིན་པའི་ལམ་ལ། །དབུགས་ཀྱང་ཆད་པར་འགྱུར་བས། །ད་ལྟ་
སྨྲ་ལྕེ་བདེ་དུས། །གྲག་སྟོང་ཟློ་བར་འབུངས་ཤིག །མཁའ་ལ་རྒྱན་དུ་ཆགས་པའི། །སྤྲིན་དཀར་ལང་ཚོ་
གསར་ཡང་། །དྲག་པོའི་རླུང་དང་ཕྲད་ནས། །ཕྱོགས་བཅུར་འཐོར་བར་ངེས་སོ། །ད་ལྟ་ལང་ལོང་འཁྲིགས་
དུས། །སྦྲང་ཆར་བཅུད་དུ་ཕོབས་དང་། །ཁུ་ཁྲག་གཞན་གྱི་རྫས་བཞིན། །བདག་བཟུང་ལུས་འདི་མཆོར་
ཡང་། །ནམ་ཞིག་མི་གཙང་རྫས་བཞིན། །འབྲེལ་མེད་འདོར་བར་འགྱུར་བས། །ད་ལྟ་རྩལ་སྟོབས་ལྡན་
དུས། །དགེ་བའི་བྲན་དུ་ཁོལ་ཅིག །དྭངས་བསིལ་ཡིད་ལ་འཐད་པའི། །ཉལ་འགྲོ་ལྷུང་ལྷུང་འབབ་ཀྱང་།།
མི་རིང་ཐིགས་པ་ཙམ་ཡང་། །ལུས་མེད་སྐེམ་པར་འགྱུར་གྱི། །ད་ལྟ་རྒྱུན་བཟང་འབབ་དུས། །རྩི་ཐོག་གསོས་
སུ་དྲོངས་དང་། །རང་བདེ་གཞན་ལ་གནོད་པའི། །ཐབས་ཚུལ་སྣ་དགུ་འགྱུ་ཡང་། །ནམ་ཞིག་མིང་དོན་ཙམ་
ཡང་། །འཆར་མེད་རྨོངས་པར་འགྱུར་གྱི། །ད་ལྟ་བློ་རིག་གསལ་དུས། །ཟབ་རྒྱས་གདམས་ངག་སྒོམས་ཤིག།
ཚོང་འདུས་ས་ཡི་ལྟེ་བར། །ལྷོ་བྱང་ཚོང་ཕྲུག་འཛོམ་ཡང་། །ཞག་གསུམ་ནང་བར་དུས་སུ། །སོ་སོར་གྱེས་
པར་འགྱུར་བས། །ད་ལྟ་ཡུད་ཙམ་ཚོགས་དུས། །འཁོན་དང་མཐུན་འགྲོགས་སྤོངས་དང་། །ཚེ་སྔོན་ལས་
ཀྱིས་བཀུག་པའི། །དགྲ་གཉེན་བྱམས་སྡང་ཆེ་ཡང་། །མི་རིང་རིགས་དྲུག་གནས་སུ། །སོ་སོར་འགྲོ་བར་
འགྱུར་བས། །ད་ལྟ་རིས་སུ་བཅད་ནས། །དགོས་མེད་ཆགས་སྡང་སྤོངས་ཤིག །སྟོན་དུས་མཁའ་ལ་ཤར་
བའི། །ཉ་རྒྱས་ནམ་འཕང་མཐོ་ཡང་། །འཛམ་གླིང་ས་འདིར་གནས་པའི། །སྐྱེ་བོ་ཚ་གདུང་ཅན་ལ། །ལུས་
སེམས་དགའ་བདེ་སྐྱེད་པའི། །ཤུགས་འབྱུང་འོད་དཀར་འགྱེད་དོ། །གཞན་ལ་ཕན་བདེ་འདོད་པའི། །རང་



258
ཞལ་གདམས་དང་མགུར་གླུ་གཅེས་བཏུས།
སེམས་ཁོང་ན་གནས་ཀྱང་། །ཕྱོགས་དུས་སྐྱེ་བོ་ཀུན་གྱི། །དོན་གཉིས་དཔལ་དུ་འགྱུར་པས། །ལུས་ངག་ཚུལ་
འཆོས་སྤངས་ཏེ། །ལྷག་བསམ་བཟང་ང་པོ་སྐྱེད་ཅིག །ཀླུ་དབང་གཙུག་གི་ནོར་བུ། །ཕྱོགས་ལྷུང་རྟོག་པ་མེད་
ཀྱང་། །མཆོད་དང་བཀུར་སྟི་ཆེན་པོས། །རྩེ་གཅིག་གསོལ་བ་བཏབ་ལ། །གང་བསམ་རེ་བའི་འབྲས་བུ།།
ལག་རྩེར་སྩོལ་བར་ངེས་སོ། །བླ་མ་སྐུ་གསུམ་དབང་ཕྱུག །འགྲོ་ལ་ཉེ་རིང་སྤངས་ཀློང་། །མོས་གུས་ལྟེམ་རྐྱང་
མེད་པས། །རྩེ་གཅིག་དྲན་པ་དེ་ལ། །འདི་དང་ཕྱི་མ་ཀུན་གྱི། །ལེགས་ཚོགས་འགྲུབ་པར་ངེས་སོ། །དབང་
པོ་བསླད་པའི་མཐུ་ཡིས། །མཁའ་ལ་སྣང་བཀྲག་མཚར་ཡང་། །གསོ་དཔྱད་མིག་སྨན་རྣོན་པོས། །སྦྱངས་
པའི་དེ་མ་ཐག་ཏུ། །རབ་རིབ་སྣང་བ་ལོག་པའི། །སྟོང་གསལ་རྗེན་པར་འཆར་རོ། །དངོས་འཛིན་གདོན་
གྱིས་དཀྲུགས་པའི། །ཀུན་རྫོབ་ཅི་ཡང་འཆར་མོད། །འཁྲུལ་པའི་རང་མཚང་གཅོད་པའི། །རིགས་ཤེས་ལྟ་
བའི་ངོ་ན། །བློ་བྲིང་སྣང་བ་ལོག་པའི། །གནས་ལུགས་ལྟད་མོ་ལྟོས་ཤིག །སྟོང་གསལ་མཁའ་ཡི་ངོས་ན།།
ཚུགས་ཐུབ་བདེན་པར་མེད་ཀྱང་། །རྒྱུ་རྐྱེན་རྟེན་འབྲེལ་མང་པོ། །ཚོགས་པའི་འཇའ་ཚོན་རི་མོ། །གཏད་
མེད་ཅི་ཡང་འཆར་བའི། །ངོ་མཚར་འདི་ལ་ལྟོས་དང༌། །དཔྱད་ན་འདི་ཞེས་བྱ་བའི། །ངོས་བཟུང་ཅི་ཡང་
མེད་ཀྱང་། །རྒྱུ་རྐྱེན་ཆ་ཤས་མང་པོར། །བཏགས་ཡོད་མིང་ཙམ་འདི་ལ། །བྱ་བྱེད་ཐམས་ཅད་འཐད་པའི།།
སྒྱུ་མ་འདི་ལ་གཟིགས་དང་། །བདེན་དངོས་བསླུ་བ་མེད་པའི། །དམིགས་གཏད་གང་ཡང་མེད་ཀྱང་། །ཁོག་
ཡངས་བྲག་གི་ཕུག་པར། །སྒྲ་བརྙན་བྲག་ཆའི་དབྱངས་ཀྱིས། །རང་འཛིན་ཤེས་པ་བསྐྱེད་པའི། །ནུས་པ་
ཐོགས་མེད་བཞིན་དུ། །སླུ་མེད་དོན་ལ་གྲུབ་པའི། །སྙིང་པོ་ཆ་ཙམ་མེད་ཀྱང༌། །དོན་ལྡན་ཚིག་གི་ཕྲེང་བ།།
འདི་ལྟར་སྤེལ་བའི་གཏམ་གྱིས། །ཀུན་རྫོབ་འགྲོ་བ་མང་པོར། །ཕན་པ་རྒྱ་ཆེན་གྱུར་ཅིག །ཅེས་པ་འདི་ནི་ཤཱཀྱའི་
དགེ་སློང་སྙོམ་ལས་པ་བློ་བཟང་བསྐལ་བཟང་རྒྱ་མཚོས་ཆུ་ཁྱི་ཧོར་ཟླ་བཅུ་གཉིས་པའི་མཚམས་ཀྱི་ཐུན་བར་ཞིག་ཏུ་བགྱིས་པའོ།། །།
ག འོལ་ཁ་ཆོས་ལུང་དུ་བླངས་པའི་ལྟ་བའི་གླུ།
༈ སྙིང་འདབ་བརྒྱད་ཨ་བ་བྷཱུ་ཏཱིའི་དབུས། །གཞི་འགྱུར་མེད་སེམས་ཀྱི་རྡོ་རྗེའི་གར། །ལྷ་སངས་
རྒྱས་ཀུན་འདུས་བློ་བཟང་གྲགས། །ཕ་བླ་མའི་ངོ་བོར་ཕྱག་འཚལ་ལོ། །གཞི་འཁོར་འདས་ཆོས་རྣམས་མ་
ལུས་པ། །ནང་རང་གི་སེམས་ཀྱིས་བཏགས་པ་ཙམ། །སེམས་དེ་ཡང་བརྟགས་ན་སྐྱེ་འགག་བྲལ། །གནས་
ལུགས་ཀྱི་ངོ་བོ་ཨེ་མ་ཧོ། །སྟོན་མཁའ་ལ་ཆུ་འཛིན་དེངས་པ་བཞིན། །དབྱིངས་རང་སེམས་དབྱེར་མེད་སྣང་
ངོ་རུ། །མྱོང་སྣང་གི་སྤྲོས་པ་མ་ལུས་ནུབ། །ང་སྐྱེ་མེད་ནམ་མཁའི་རྣལ་འབྱོར་པ། །གཤིས་ཅེར་ལང་མ་གྲུབ་¢



259མགུར་གླུའི་སྐབས།
བརྫུན་པོ་ཆེ། །སྣང་གྲག་ཀུན་སྒྱུ་མའི་ལྟད་མོ་མཐོང་། །ཉམས་དགའ་བ་སྣང་སྟོང་ཟུང་འཇུག་འདིས། །བསླུ་
མེད་ཀྱི་རྟེན་འབྲེལ་ངེས་པ་རྙེད། །རྗེ་མཁྱེན་པའི་གཏེར་དང་དབྱེར་མེད་པའི། །ཕ་བློ་བཟང་གྲགས་པའི་
ལེགས་བཤད་དང༌། །རྗེ་མཚན་ལྡན་བླ་མའི་བཀའ་དྲིན་ལས། །ངས་ངེས་དོན་གླུ་རུ་བླངས་པ་ཡིན།།
ཞེས་པ་འདི་ནི་ཕ་བླ་མའི་སྒྲུབ་གནས་ཁྱད་པར་ཅན་འོལ་ཁ་ཆོས་ལུང་དུ་འབྲི་ལུང་ནས་རྒྱུ་སྦྱར་ཏེ། དཔལ་འཁོར་ལོ་སྡོམ་པའི་
ཚོགས་ཀྱི་མཆོད་པ་བགྱིས་སྐབས་སྲིད་སྐྱོང་སྡེ་པ་ནས་མགུར་སྙན་པ་ཞིག་འཐེན་ཞེས་བསྐུལ་མ་བྱུང་བའི་ཚེ། ངེས་དོན་གྱི་ལྟ་བ་ལ་བག་
ཆགས་འཇོག་པའི་ཕྱིར་གང་ཤར་ཐོལ་བྱུང་དུ་ལྟ་བའི་གླུ་བྱེད་པ་པོ་ནི་བློ་བཟང་བསྐལ་བཟང་རྒྱ་མཚའོ།། །།
ང་། སྣང་བ་དཔེར་བཞག་གི་གླུ་ཨང་ཡིག་ལྔ་པ།
༡ ༈ ཁྲི་གདུགས་འོད་སྟོང་དུ་འགྱེད་པའི། །རྟ་བདུན་བདག་པོ་འདི་དཔེར་བཞག་ནས།།
ཟོལ་མེད་སྙིང་རྗེ་ཡི་རང་མདངས་དེ། །ཀུན་ལ་མཉམ་ཉིད་དུ་ཤར་ན་ཨང་།།
༢ དགུང་སྔོན་མཐོན་པོ་ལ་འགྲིམ་པ་ཡི། །བྱ་རྒྱལ་རྒོད་པོ་འདི་དཔེར་བཞག་ནས།།
ཆོས་ཉིད་གསལ་སྟོང་གི་ནམ་མཁའ་ལ། །རང་སེམས་འཛིན་མེད་དུ་འཕྱོ་ན་ཨང་།།
༣ གསལ་དྭངས་ལང་ལོང་དུ་སྐྱེས་ས་ཡི། །སྤྲིན་དཀར་གཞོན་ནུ་འདི་དཔེར་བཞག་ནས།།
སྒོམ་པ་བདེ་གསལ་གྱི་རང་བཞིན་དེ། །དག་པའི་དཀྱིལ་འཁོར་དུ་བཞེངས་ན་ཨང་།།
ཤུགས་འབྱུང་བར་སྣང་ལ་རྒྱུ་བ་ཡི། །སྐྱི་སེར་རླུང་པོ་འདི་དཔེར་བཞག་ནས།།
བཟོ་མེད་ཆོས་མཐུན་གྱི་སྤྱོད་པ་མཆོག །གཞན་ཕན་འཕྲིན་ལས་སུ་བསྐྱངས་ན་ཨང་།།
༥ གར་བལྟས་ཐོགས་རྡུགས་དང་བྲལ་བ་ཡི། །སྣང་བ་ཡངས་པ་འདི་དཔེར་བཞག་ནས།།
དོན་བཟང་ལྟ་སྤྱོད་ཀྱི་གླུ་དབྱངས་འདི། །ཕྱོགས་མེད་འགྲོ་དོན་ལ་བསྔོའོ་ཨང་། །ཞེས་པ་འདི་ནི་ནག་ཟླའི་ཚེས་བཅུ་
དགུའི་སྔ་དྲོ་ཐུན་མཚམས་ཀྱི་སྐབས་ནམ་མཁའ་ཤིན་ཏུ་དྭངས་པར་རྒོད་པོ་མང་པོ་བྱང་ནས་ལྷོར་འགྲིམ་པ་དང་སྤྲིན་དཀར་ལང་ལོང་སྐྱེས་
པ་མཐོང་བས་རྐྱེན་བྱས་སྐྱོ་སྣང་དང་བཅས་སེམས་ལ་འདི་ལྟ་བུ་ཞིག་ཤར་ནས་དེ་འཕྲལ་སུག་བྲིས་སུ་བགྱིས་པའོ།། །།



260ཞལ་གདམས་དང་མགུར་གླུ་གཅེས་བཏུས།
༣༤
རང་རྣམ་ཉམས་མགུར།
ཀློང་རྡོལ་ངག་དབང་བློ་བཟང་། (༡༧༡༩-༡༧༩༤)
༄༅། །ཕ་བླ་མ་རྣམས་ལ་ཕྱག་འཚལ་ལོ། །བདག་སྤྱོད་པ་བཟང་ལ་ཡི་རངས་དང་། །གཞན་སྤྱོད་པ་ངན་
ལ་མཐོལ་བཤགས་སུ། །ཁྱོད་རྟོགས་འདོད་ཅན་ཚོའི་བསམ་ངོར་བརྗོད། །བདག་སྐྱེས་ས་ཕ་ཡུལ་མདོ་
ཁམས་ཡིན། །གནས་དེ་ན་ཆུ་གཉིས་ཆབ་ཀྱི་མདོ། །རྗེ་འཇམ་དཔལ་སྙིང་པོའི་སློབ་མའི་མཆོག །སྨད་ཤེས་
རབ་བཟང་པོའི་གདན་ས་ཆེ། །ཐག་མི་རིང་དབེན་ཕུ་ཞེས་བྱ་ན། །ཕ་སྔགས་འཆང་དབང་འབུམ་ཞེས་བྱ་དང་།།
མ་འཇང་བཟའ་འབུམ་སྐྱིད་རྣམ་གཉིས་ལ། །སྲས་སྤུན་ཟླ་བུ་བཞི་བུ་མོ་བཞི། །བདག་ལྔ་པར་ས་མོ་ཕག་ལ་
སྐྱེས། །ལོ་བདུན་པའི་ཐོག་ཏུ་ཆོས་སྒོར་ཞུགས། །གནས་ཆབ་མདོ་སྲིད་གསུམ་རྣམ་རྒྱལ་དུ། །མཚན་གཡུ་
འབྲུག་ལྟར་གྲགས་བྱམས་པའི་རྗེ། །ལོ་བཅུ་གཉིས་ལོན་ཚེ་རབ་བྱུང་དང་། །ཚིགས་སྔ་མ་དགེ་ཚུལ་མཉམ་
དུ་བསྒྲུབས། །ལོ་བཅུ་བདུན་བར་དུ་ཕ་མ་ལ། །ཀློག་འདྲི་དང་ཆོས་སྤྱོད་བསྐང་གསོ་དང༌། །རྒྱུད་འཇིགས་
བྱེད་འདུས་པའི་ཆོ་ག་ལ། །དུས་ཉིན་མཚན་བར་མེད་ཚིག་ཙམ་སྦྱངས། །དུས་དེ་སྐབས་ལོ་ཉེས་ཐན་པས་
མནར། །གཉེན་མ་བུ་བཅས་པ་ཚ་བའི་རོང་། །བདག་སྤྲང་འཁྱམས་ཕྱིན་པས་ལོ་གསུམ་སོང་། །གནས་དེར་
ཡང་རྩ་བ་ཤེས་རབ་སོགས། །འཛིན་སྐྱོར་སྦྱངས་མ་ཆག་པ་ཙམ་བྱུང་། །དུས་དེ་ནས་ཚུར་འོང་གདན་ས་ཆེའི།།
གླིང་སྟོད་པ་འདུས་པའི་སྒྲུབ་མཆོད་ཞུགས། །བྲག་གཡབ་རིང་འདྲ་བའི་མངའ་འོག་གི །མགོན་དགེ་འདུན་
བཀྲ་ཤིས་ཞབས་དྲུང་ནས། །རྗེ་ཆོས་གྲགས་སྐུ་སྐྱེ་ཡིན་པ་སྐད། །གཏམ་གླེང་གཞི་བྱུང་བ་ལ་བརྟེན་ནས།།
སྨད་ཆུ་བར་དགོན་སྡེའི་ཡང་དགོན་སོང་། །མགོན་ཆུ་བར་དགེ་འདུན་བཀྲ་ཤིས་ཀྱིས། །བདག་རྗེས་སུ་
བཟུང་སྟེ་ཆོས་ཀྱི་གཏེར། །གནས་ཡང་དགོན་སྒྲུབ་སྡེར་ལོ་གཅིག་བསྡད། །སེམས་དགའ་ཞིང་སྤྲོ་བ་ཡུད་
ཙམ་བྱུང་། །ཤར་ཙོང་ཁ་པ་ཡི་ལམ་རིམ་ཆུང་། །མཚམས་ལྷག་མཐོང་ཡན་དུ་རྒྱུག་འབུལ་བྱས། །སེམས་སྤྲོ་
བ་ཚད་ལས་འདས་པ་བྱུང་།།
གྲོགས་ངན་པའི་རྐྱེན་གྱིས་རབ་བསྐུལ་ཏེ། །རྗེ་དགེ་འདུན་བཀྲ་ཤིས་ཐུགས་ཀྱོག་ནས། །ནོར་ཅུང་
ཟད་ཙམ་ཕྱིར་འབུལ་སྡུད་བརྫངས། །ཚེ་འདི་པའི་མི་དང་འགྲོགས་འགྲོགས་ནས། །ཚུལ་ཡ་རབས་སྤྱོད་པ་
ཀུན་དང་བྲལ། །རྒྱུད་དུག་གསུམ་ཆེར་འཁྲུགས་འཁོར་གྱིས་བསྐོར། །གནས་གྲོང་མཐར་ཁྱི་རྐུན་བཞིན་དུ་
ཉུལ། །ཁ་བཟའ་བཏུང་བག་མེད་དུད་འགྲོ་འདྲ། །ངག་འཆལ་གཏམ་མི་སྙན་སྣ་ཚོགས་སྒྲོག །མ་སེམས་
ཅན་རྡུང་རྡེག་བཀོལ་སྤྱོད་བྱས། །འཇུ་དཀའ་བའི་དད་ཟས་གཤིན་ཟས་སོགས། །སྡིག་རི་བོ་ལྟ་བུའི་ཁུར་



261མགུར་གླུའི་སྐབས།
གྱིས་ནོན། །དབྱར་བྱང་གི་ཕྱོགས་སུ་ཕྱིན་ཙ་ན། །དགྲ་ཇག་རྐུན་འཕྲོག་བཅོམ་རླུང་ལྟར་འཚུབ། །ནོར་ད་ལྟ་
ཡོད་ཀྱང་ད་ལྟ་མེད། །འདི་བསམ་བཞིན་འཁོར་བའི་ངང་ཚུལ་སྐྱོ། །དགུན་རོང་གི་ཕྱོགས་སུ་ཕྱིན་ཙ་ན། །ནགས་
ཏིབ་བོ་གཅོང་རོང་དུག་གི་ཟས། །སྲོག་ད་ལྟ་ཡོད་ཀྱང་ད་ལྟ་མེད། །འདི་བསམ་བཞིན་ཁོ་བོ་སྙིང་རླུང་ལྡང་།།
ལུས་རབ་བྱུང་གཟུགས་འཆང་ཁྱིམ་པའི་སེམས། །ལྟོ་གོས་ཕྱིར་སྲོག་ཚོང་སྡིག་དང་སྡུག །ཐབས་དེ་ལྟར་སྦྱོར་
བའི་གྲོགས་དང་བཤེས། །དུས་ནམ་ཡང་འཕྲད་པར་མ་གྱུར་ཅིག །ནོར་འབུལ་བ་སྡུད་པའི་ཆེད་དག་ཏུ།།
སྔོན་ལས་ངན་དབང་གིས་འཁྱམས་ན་ཡང་། །སྨད་སྤོ་འབོར་ས་ཡི་ཐིག་ལེ་མཆོག །རྗེ་བསོད་ནམས་རྒྱ་
མཚོའི་གདན་ས་ཆེ། །མགོན་རྒྱལ་བ་བསྐལ་བཟང་རྒྱ་མཚོ་སོགས། །དུས་རིམ་བཞིན་འཁྲུངས་པའི་ཞིང་གི་
མཆོག །དགོན་ལི་ཐང་ཆོས་སྡེ་ཆེན་པོ་རུ། །སྒྲིག་ཚུལ་བཞིན་འགྲིམས་ནས་བསྡུས་གྲྭ་སོགས། །སྦྱངས་ཁུལ་
དུ་གནས་ནས་ལོ་གསུམ་བསྡད།།
ལོ་ཉེར་བཞི་ལོན་ཚེ་བོད་ཡུལ་དབུས། །རྗེ་རྒྱལ་བ་གཉིས་པའི་གདན་ས་བཞི། །རྒྱུད་སྟོད་སྨད་
གཉིས་དང་དྲུག་པོ་མཇལ། །ཡིད་དགའ་ཞིང་གུས་པས་ཕྱག་མཆོད་བྱས། །གཞུང་སྡེ་སྣོད་གསུམ་པོ་སྦྱང་ཕྱིར་
དུ། །དཔལ་ཐེག་ཆེན་གླིང་གི་དགོན་པ་ཡི། །བྱེས་ཆོས་གྲྭར་ལོ་གྲངས་བཅོ་ལྔ་རུ། །གཞུང་དབུ་ཕར་འདུལ་
གསུམ་རགས་རིམ་སྦྱངས། །གོ་དཀའ་སླ་རན་པ་བློ་འབྲིང་བྱུང༌། །དུས་དེ་སྐབས་བཀའ་གདམས་བསྟན་
པའི་བདག །རྗེ་མེ་ཏྲིའི་མཚན་ཅན་ཞལ་སྔ་ནས། །བདག་སུམ་ཅུ་ལོན་ཚེ་བསྙེན་རྫོགས་བསྒྲུབས། །མཚན་
བརྗོད་པར་དཀའ་བ་དམ་པ་དེའི། །ཞབས་པདྨའི་དྲུང་དུ་ལེགས་བཏུད་ནས། །ཁྲིད་འཇམ་དཔལ་ཞལ་ལུང་
ཚར་བརྒྱད་དང༌། །ལམ་བྱང་ཆུབ་བདེ་ལམ་ཚར་བདུན་ཐོབ། །རྒྱུད་གསང་བདེ་འཇིགས་གསུམ་རིམ་
གཉིས་ཀྱི། །ཁྲིད་ཚར་གསུམ་གསུམ་གྱི་དགའ་སྟོན་མྱོང་། །དབང་ཀུན་རིག་མི་འཁྲུགས་བཅུ་གཅིག་ཞལ།།
ལྷ་གདུགས་དཀར་འཇམ་དཀར་ཚེ་རྟ་ཟུང་། །མ་ལབ་ཀྱི་སྒྲོན་མའི་སྒོ་འབྱེད་དང༌། །གཅོད་གདན་ཐོག་
གཅིག་མ་བློ་སྦྱོང་དང་། །རྗེ་རང་གི་གསུང་འབུམ་བླ་མཆོད་ཁྲིད། །སྤྲང་བཙུན་པ་བདག་གི་བགོ་སྐལ་
ལགས།།
མགོན་གངས་ཅན་ལྷ་གཅིག་པད་དཀར་འཆང་། །རྗེ་བློ་བཟང་བསྐལ་བཟང་རྒྱ་མཚོའི་དྲུང་། །ཞབས་
པདྨོར་གུས་པས་ལེགས་བཏུད་པས། །གཞུང་བྱང་ཆུབ་ལམ་རིམ་ཆེན་མོའི་ཁྲིད། །དཔལ་གསང་བ་འདུས་
པའི་སྨིན་བྱེད་དབང་། །ལྷ་བདེ་མཆོག་ལཱུ་ཧི་པ་ཡི་དབང་། །རྒྱུད་རྡོ་རྗེ་འཕྲེང་བའི་དཀྱིལ་འཁོར་ནི། །གྲངས་
བཞི་བཅུ་ཞེ་ལྔའི་དབང་ཆེན་དང༌། །རྒྱུད་མི་ཏྲའི་ནང་གི་འཇམ་དཀར་དབང་། །བདག་སྨིན་བྱེད་དགྱེས་པ་
ཆེན་པོས་བསྩལ། །དཔལ་གསང་བ་འདུས་པའི་རྒྱུད་འགྲེལ་མཆོག །མཆན་འགྲེལ་པ་བཞི་སྦྲགས་བཤད་



262
ཞལ་གདམས་དང་མགུར་གླུ་གཅེས་བཏུས།
ཁྲིད་དང་། །དཔལ་གཤིན་རྗེ་གཤེད་པོའི་བསྐྱེད་རྫོགས་དང་། །མགོན་སྨན་བླ་མཐོ་བརྩེགས་རྗེས་གནང་
དང་། །བཀའ་མཚུངས་པ་མེད་པ་མཛངས་བླུན་དང་། །གཞུང་ཆོས་ཆུང་བརྒྱ་རྩ་རྒྱན་འཇུག་དང་། །དབུ་རིགས་
ཚོགས་དྲུག་དང་མདོ་བསྲེ་བྱས། །དཔལ་རྣམ་གཞག་རིམ་པ་རིམ་ལྔ་དང་། །གཞུང་བྱང་ས་ཀུན་བཏུས་རྩ་
འགྲེལ་དང་། །རྗེ་མཁས་གྲུབ་པ་ཡི་སྟོང་ཐུན་དང༌། །རྗེའི་གསུང་འབུམ་འགའ་ཞིག་རྒྱལ་བ་ཉིད། །གང་
གསུངས་པའི་བཀའ་འབུམ་ཕལ་ཆེར་དང༌། །རྗེ་དགེ་འདུན་རྒྱ་མཚོའི་གསུང་འབུམ་པོད། །གྲངས་བཞི་དང་
དགའ་ལྡན་ལྷ་བརྒྱའི་ཁྲིད། །སྤྲང་བཙུན་པ་བདག་གི་བགོ་སྐལ་ཐོབ།།ཐོ
ཤར་མི་དབང་གཙུག་རྒྱན་གྲུབ་པའི་མཆོག །རྗེ་རོལ་པའི་རྡོ་རྗེའི་ཞལ་སྔ་ནས། །ལྷ་དྲིལ་བུ་ལུས་
དཀྱིལ་སྨིན་བྱེད་དབང་། །དཔལ་བདུད་ལས་རྣམ་རྒྱལ་དབང་བཞི་དང་། །དེའི་རིམ་པ་དང་པོའི་ཁྲིད་རྒྱུན་
དང༌། །རྗེ་འཇམ་དཔལ་སྙིང་པོའི་གཅེས་ནོར་མཆོག །ལམ་ཁྲིད་ཆེན་བརྒྱད་དང་ཞི་ཁྲོ་སྦྲགས། །ཁྲིད་ཚེམ་
བུ་ལུགས་དང་ཚེ་ཁྲིད་ཐོབ།།
བྱང་ཤམ་བྷ་ལ་ཡི་ཞིང་གི་གཙོ། །མགོན་རིགས་ལྡན་རྒྱལ་པོ་ངུར་སྨིག་གར། །རྗེ་སྤྲུལ་སྐུའི་ཚུལ་
བཟུང་པཎ་ཆེན་ལས། །དཔལ་རྒྱུད་ཀྱི་རྒྱལ་པོ་དུས་འཁོར་ལོའི། །སྐུ་གསུང་ཐུགས་ཡོངས་རྫོགས་དཀྱིལ་
འཁོར་གྱི། །རྒྱུད་སྨིན་བྱེད་དབང་དང་རིམ་གཉིས་ལས། །རྗེ་བློ་གྲོས་ཆོས་སྐྱོང་སྨོན་ཚིག་བཞིན། །དཔྱིས་
ཕྱིན་པའི་ཟབ་ཁྲིད་ཡང་ཡང་དང་། །ཡུལ་ཉི་ཤུ་བཞི་དང་ཤམ་བྷ་ལའི། །ཞིང་བཀོད་པ་ལོ་རྒྱུས་གསལ་བར་
བཤད། །བཀའ་དམ་དོག་ཆེ་བ་དྲིལ་བུ་པའི། །ལམ་རིམ་པ་གཉིས་དང་ལྟ་ཁྲིད་གནང་། །སྐྱབས་དེ་ཡིས་བདག་
ལ་དགྱེས་ཚོར་མཛད། །ཞབས་སྤྱི་བོར་བྱིན་རླབས་ལན་གསུམ་གནང་། །སླར་མ་འོངས་དུས་ན་ཤམ་བྷ་ལར།།
མགོན་ཁྱོད་ཉིད་དྲག་པོ་འཁོར་ལོ་ཅན། །རྗེ་ས་བདག་རྒྱལ་པོར་གྱུར་པའི་ཚེ། །བདག་སྒོ་གསུམ་ལེགས་
བྱས་དགེ་ཚོགས་མཐུས། །སེམས་ཡིད་ཆེས་དད་པ་བརྟན་ཐོབ་པའི། །འབངས་གུས་ལྡན་གྱུར་ཏེ་དུས་འཁོར་
ལོའི། །རྒྱུད་སྨིན་བྱེད་དབང་དང་གྲོལ་བྱེད་ལམ། །དཔལ་རྡོ་རྗེ་ཐེག་པའི་མྱུར་ལམ་གྱིས། །མཆོག་འགྲུབ་
པའི་སྐྱབས་འཇུག་ཡང་ཡང་ཞུས། །ཚུལ་དེ་བཞིན་འགྲུབ་པའི་བཀའ་བཞེས་གནང་།།
རྗེ་འགྲན་གྱི་དོ་མེད་རྣམ་བཞི་དང༌། །མགོན་བླ་མ་བཅུ་ཕྲག་གཅིག་དང་གཉིས། །ཡིད་མི་ཕྱེད་
དད་པས་དག་སྣང་སྦྱངས། །སྡིག་ལྟུང་བ་ཐམས་ཅད་སྙིང་ནས་བཤགས། །ཁས་བླངས་པའི་སྲུང་སྡོམ་དག་
པར་བྱས། །བློ་ངེས་འབྱུང་བྱང་སེམས་ཡང་དག་ལྟ། །ལོ་ཉེར་གཅིག་བསྒོམས་ཀྱང་སྐྱོ་སེམས་ཙམ། །ཆུང་
གཞོན་ནུའི་དུས་ནས་ཡོད་པ་དེ། །ཅུང་དྲག་ཏུ་མ་སོང་སོ་ན་གནས། །སེམས་ཡིད་ཐང་ཆད་པའི་ནམ་ཞིག་
དུས། །ཕ་མར་པ་ཡུམ་བཅས་སྒྲུབ་པའི་གནས། །ལྷོ་གྲོ་བོ་ལུང་གི་དགོན་པ་རུ། །རྡོ་ཨ་མོ་ལིངྒེའི་ཁྲི་སྟེང་ན།།



263མགུར་གླུའི་སྐབས།
རྗེ་མར་པ་ལོ་ཙཱའི་སྐུ་བརྙན་ལ། །བློས་གང་ལྕོགས་མཆོད་སྤྲིན་རྒྱ་མཚོ་ཕུལ། །སེམས་རྩེ་གཅིག་གསོལ་བ་
བཏབ་པའི་མཐུས། །སྡུག་ཏིལ་འབྲུ་ཙམ་ཡང་མི་འདོད་ཅིང་། །བདེ་རི་བོ་ཙམ་ཡང་ཆོག་ཤེས་མེད། །བདག་
གཞན་གཉིས་ཁྱད་པར་མེད་མཐོང་བས། །བློ་ཤུགས་དྲག་བརྟན་པོ་སྐྱེས་པའི་ཚེ། །ས་ལྡེམ་ལྡེམ་འུར་ཞིང་
དགའ་བདེ་སྐྱེས། །ལྟས་ངོ་མཚར་ཆེན་པོ་ཡིན་ནམ་སྙམ། །ཕྱི་སྣང་ཚུལ་བདེན་པར་འདུག་ལགས་ཀྱང་། །ནང་
གནས་ཚུལ་སྟོང་པར་ཤར་བའི་བློ། །དུས་ནམ་ཡང་འགྱུར་ལྡོག་མེད་པ་ནི། །རྡོར་རི་མོ་བྲིས་འདྲ་མཐོང་བ་
བྱུང༌། །ཐ་སྙད་པའི་སྣང་སྟོང་གཉིས་ཚོགས་ལ། །ལས་རྒྱུ་འབྲས་སྐྱེ་འགག་ཐམས་ཅད་འཐད། །དཔལ་
བདེན་གཉིས་འཇོག་ཚུལ་ཙོང་ཁ་པའི། །གསུང་ཇི་མ་ཇི་བཞིན་ངེས་ཤེས་དྲོངས།།
རང་གཞན་གྱི་ཕན་བདེ་སྒྲུབ་པའི་ཐབས། །བྱམས་སྙིང་རྗེའི་བྱེད་ལས་ཀུན་མཐོང་བས། །བློ་བྱང་
ཆུབ་སེམས་ཀྱི་ཕན་ཡོན་རྣམས། །རྫས་ལག་མཐིལ་བཞག་པ་བཞིན་དུ་རིག །དུས་གསུམ་གྱི་རྒྱལ་བའི་
ཐུགས་བཅུད་ཀྱིས། །བློ་ཀུན་བཟང་བུམ་པ་ལེགས་པར་བཀང་། །དུས་ཕྱིས་ཀྱི་བླ་མའི་རྣམ་ཐར་བཞིན། །ནོར་
ཟང་ཟིང་དངོས་པོ་རྣམ་དཀར་སྤེལ། །དངུལ་བྲེ་ཆེན་བརྒྱ་ཡིས་དགེ་འདུན་མཆོད། །ཤར་རྒྱ་མོ་དར་དཀར་
འཇམ་ལེགས་ལ། །སྐྱབས་ཐུབ་པ་རིགས་གསུམ་སྒྲོལ་མ་བཅས། །གྲངས་ཉིས་ཁྲི་ལྔ་སྟོང་ལྷག་བཅས་
བཏབ། །དུས་དེང་ནས་བྱང་ཆུབ་མ་ཐོབ་བར། །གནས་འཁོར་བ་གང་དུ་སྐྱེས་ན་ཡང་། །རྟེན་ཐེག་མཆོག་
འཁོར་ལོ་བཞི་དང་ལྡན། །སེམས་འཕགས་ནོར་བདུན་གྱི་རྒྱན་གྱིས་བརྒྱན། །རིགས་གཟུགས་སོགས་མཐོ་
རིས་ཡོན་ཏན་བདུན། །བདག་བལྟོས་བཅས་མཐོང་ཐོས་དྲན་རེག་གིས། །འབྲེལ་ཐོག་ཚད་ཀུན་གྱིས་ཐོབ་
པར་ཤོག །ཡིད་སྨོན་པ་ཤུགས་དྲག་ཡང་ཡང་བྱས། །འཕྲལ་གང་བྱུང་ཟང་ཟིང་དངོས་ཆས་རྣམས། །ཚེ་འདི་
ཡི་གཉེན་འཁོར་འཚོ་སྐྱོང་སོགས། །དོན་མེད་པའི་ཆུད་ཟོས་མ་སོང་བར། །ཡར་དཀོན་མཆོག་མཆོད་དང་
ངན་སློང་སྦྱིན། །ལས་རྒྱུ་འབྲས་མི་མངོན་དབྱིངས་སུ་སྦས། །དགྲ་ཇག་རྐུན་ཐོབ་ཤོར་མེད་པ་དང་། །ནོར་
འཚོ་སྐྱོང་མ་དགོས་བདེ་བ་ཐོབ།།
བདག་དང་པོ་ལོ་གྲངས་ཉེར་གཅིག་བར། །ལུང་སྡེ་སྣོད་གསུམ་ལ་ཐོས་པ་བྱས། །ལོ་ཉེར་གཉིས་
ལོན་ནས་བཞི་བཅུའི་བར། །རྒྱུད་རིག་འཛིན་སྡེ་སྣོད་བསམ་པ་བྱས། །མཐར་ཚེ་ཡི་འདུ་བྱེད་མ་གཏོང་བར།།
ལས་རྒྱུ་འབྲས་བྱང་ཆུབ་སེམས་མཆོག་དང་། །མདོ་སྔགས་ཀྱི་ལམ་རིམ་ཡིད་སྦྱོང་བྱས། །དེ་རྣལ་འབྱོར་ང་
ཡི་རྣམ་ཐར་ཡིན། །ཚོགས་དེ་ལྟར་བསགས་པའི་ལེགས་བྱས་ཀུན། །བདག་འབྲེལ་ཐོག་གཙོ་བྱས་མཁའ་
མཉམ་འགྲོ །ཞིང་ཐར་པའི་གྲོང་ཁྱེར་མ་ཕྱིན་བར། །མགོན་དགེ་བའི་བཤེས་ཀྱིས་ཟིན་པ་དང་། །རྟེན་དལ་
འབྱོར་ཐོབ་པའི་རྒྱུ་རུ་བསྔོ།། །།



264ཞལ་གདམས་དང་མགུར་གླུ་གཅེས་བཏུས།
༣༥
ཀ མི་རྟག་པ་དྲན་པའི་བསྐུལ་ལྕག་
གུང་ཐང་དཀོན་མཆོག་བསྟན་པའི་སྒྲོན་མེ། (༡༧༦༢—༡༨༢༣)
༄༅། །དཔལ་བདེ་བ་ཆེན་པོའི་མཁའ་དབྱིངས་ངོས། །སྐུ་གང་འདུལ་བཀོད་པའི་སྤྲིན་དཀྲིགས་ཏེ། །ཆོས་
ཟབ་དང་རྒྱ་ཆེའི་ཆར་འབེབས་པ། །རྗེ་བླ་མ་རྣམས་ལ་ཕྱག་འཚལ་ལོ།།
དུས་ལན་གཅིག་རྙེད་པའི་དལ་འབྱོར་འདི། །དོན་མ་གྲུབ་ལག་ནས་འཆོར་ཉེན་གདའ། །ད་ཐར་
པའི་ལམ་ལ་བསྙེགས་རེ་རན། །དོན་དེ་ཕྱིར་བསྐུལ་མའི་ལྕག་འདི་ཟུངས། །ལོ་ཟླ་བ་འདི་ལ་འདི་སྣང་གི།
ལས་བྱ་བྱེད་ཚགས་སུ་ཚུད་བྱས་ནས། །སླར་གཙང་མའི་ཆོས་ཤིག་བྱེད་སྙམ་པ། །འདི་ཐམས་ཅད་བསླུ་བའི་
ཕུང་འདྲེ་ཡིན། །ཚེ་འདི་སྣང་བྱ་བ་ཆུ་གཉེར་འདྲ། །གཅིག་འདས་རྗེས་གཅིག་གིས་མནན་ནས་འོངས། །དེ་
སྒྲུབ་ཀྱིན་སྒྲུབ་ཀྱིན་མང་དུ་འགྲོ །ད་བཙན་ཐབས་སུ་བཅད་ན་མི་ལེགས་སམ། །ཆོས་བྱེད་ཀྱི་སང་ཉིན་འཆར་
གྱི་བར། །འཆི་དུས་ཀྱི་དེ་རིང་སླེབས་ཉེན་ཆེ། །ད་རང་མགོ་རང་གིས་མ་བསྐོར་བར། །ཆོས་བྱེད་ན་དེ་རིང་
ཉིད་ནས་གྱིས། །སྔོན་བྱོན་གྱི་རྒྱལ་བ་སྲས་དང་བཅས། །མཛད་འཕྲིན་གྱིས་ས་གསུམ་ཁྱབ་ན་ཡང་། །སྐུ་མི་
བཞུགས་མཚན་ཙམ་ལྷར་མར་ལུས། །དེ་ཀུན་ཀྱང་མི་རྟག་སློབ་དཔོན་ཡིན། །སྟོབས་འབྱོར་གྱིས་དྲེགས་
པའི་རྒྱལ་བློན་ཚོགས། །ལོ་རྒྱུས་ཀྱི་ཕྲེང་བ་ངོམས་ཆེ་ཡང་། །མ་བརྟག་ན་ཡོད་ཡོད་འདྲ་བ་ལ། །ཁམས་
གསུམ་དུ་འཐོར་ཏེ་ཤུལ་ན་མེད། །རང་ཉིད་དང་སྔར་ནས་འདྲིས་པའི་གྲོགས། །ཚེ་སྲོག་དང་སྟོབས་མཚུངས་
ཕལ་ཆེར་ཡང་། །གློ་བུར་དུ་འཆི་བདག་དགྲས་ཁྱེར་ན། །ད་རང་ལ་མི་འཇིགས་གདེངས་ཅི་ཡོད། །ཆེས་ཤིན་
ཏུ་གླེན་པ་ལུག་གིས་ཀྱང་། །རང་རིགས་རྣམས་བཤན་པས་གསོད་མཐོང་ཚེ། །སྙིང་འདར་ན་གཞན་དཔེ་རང་
སྟེང་དུ། །སྦྱོར་མི་ཤེས་པ་དེ་ཕྱུགས་ལས་བླུན། །ངེས་མེད་དུ་འཆི་བ་གཟུགས་གྲུབ་འདི། །དངོས་སྟོབས་
དང་ལུང་ལ་མ་ལྟོས་པར། །མངོན་སུམ་དུ་མཐོང་ཡང་མི་ཤེས་པ། །དེའི་མིང་ལ་ཅེ་རེ་ལོང་ཞེས་གསུངས།།
གཉེན་ཉེ་དུ་གཡོག་འཁོར་འདས་པ་ཡང་། །རླུང་ཆེན་པོས་ཤིང་ལོ་སྤུངས་པ་འདྲ། །དར་གཅིག་ནས་རི་ཀླུང་
ཀུན་ཏུ་འཐོར། །སླར་མི་འཛོམ་འདུས་པའི་ཐ་མ་ཡིན། །ཕྱོགས་ངེས་མེད་འདུས་པའི་ཁྲོམ་ཚོགས་ཀྱང་། །སྟོན་
ནམ་མཇུག་ཆད་ཁའི་སྦྲང་བུ་འདྲ། །འདུས་ཙམ་ནས་གྱེས་ཤིང་ཡལ་ཏེ་འགྲོ །བསམ་ཤེས་ན་མི་རྟག་སློབ་
དཔོན་ཡིན། །ཕྱི་འབྱུང་བའི་སྣོད་ལ་མཚོན་ན་ཡང་། །དབྱར་དགུན་གྱི་མིང་བཏགས་བསླུ་བྲིད་ཀྱིས། །ཞག་
བཅུ་གྲངས་ཙམ་ནས་རི་ཀླུང་ཀུན། །མདོག་འགྱུར་ཞིང་འགྲོ་དེ་མི་རྟག་པ། །ཆུ་སྔོན་མོ་རླབས་ཀྱི་གར་མཁན་



265མགུར་གླུའི་སྐབས།
མ། །སྒྲ་ལྷུང་ལྷུང་སྒྲོག་པ་དེ་ཡང་ནི། །དགུན་འཁྱག་རོམ་སྦུབས་སུ་ཚུད་པ་ན། །སྒྲ་ཤུབ་ཤུབ་སྨྲེ་སྔགས་འདོན་
པ་བཞིན། །ཚལ་ཡངས་པོ་སྐྱེ་དགུ་དགའ་བ་ན། །རྐང་དྲུག་གི་ཕྲེང་ལྡན་འདབ་བརྒྱའི་ཚོགས། །སྟོན་བ་མོས་
བཅོམ་པའི་མྱ་ངན་ཐང་། །སྐྱི་སེར་གྱིས་གདུང་བས་ཤུགས་གླུ་ལེན། །ཉིན་མཚན་གྱི་བྱི་བ་དཀར་ནག་
གཉིས། །ཚེ་འཆིང་ཐག་གི་རྩྭ་ཕུང་རེས་ཀྱིས་ཟ། །དེར་མ་ཟད་སྐད་ཅིག་རེ་རེས་ཀྱང༌། །དགྲ་འཆི་བདག་གི་
དྲུང་དུ་བསྙེགས་ནས་འགྲོ །སྐྲ་དཀར་ཞིང་གཞུ་ལྟར་གུག་པ་ཡིས། །རྒས་འཁོགས་ཀྱི་ཕ་མས་འདར་བཞིན་
དུ། །བུ་ལང་ཚོ་ཅན་གྱི་དུར་འདེབས་ན། །རྒན་གཞོན་གྱི་རིམ་པ་སུ་ཡིས་རྩི། །ནོར་ལོངས་སྤྱོད་སྙེ་མའི་གང་
བུ་ཡང་། །རྐྱེན་ངན་གྱི་སེར་བས་བརྡུང་བ་ན། །སྔར་རང་གིས་གསོས་པའི་གཡོག་གིས་སྐོར། །སྤྲང་ཁྱུ་བས་
ཨང་ལེན་ཁུག་པར་དཀའ། །དུས་དེ་རིང་ཡིད་གཅུགས་གྲོགས་པོ་ཡང་། །ཚིག་ལེགས་ཉེས་ཅིག་ལ་རྣམ་
རྟོག་གིས། །སྒྲོ་བཏགས་ནས་སང་ཉིན་དྭངས་མའི་དགྲ །ཉེ་རིང་གི་འཛིན་པ་དེ་ནས་ཆོད། །བྱུར་དཔལ་
འབྱོར་དུ་རློམ་པའི་སྲིད་འབྱོར་ཀུན། །ཕྱེ་ལེབ་ལ་མར་མེ་ཁང་བཟང་བཞིན། །མཛེས་མཛེས་ལྟར་སྣང་བའི་
བསླུ་བྲིད་ཀྱིས། །གཏན་བདེ་བའི་སྲོག་རྩ་གཅོད་བྱེད་ཡིན། །དོན་དྲིལ་ན་མྱུར་དུ་འོང་ངེས་ཤིང༌། །དུས་ནམ་
ཞིག་འོང་བ་ཆ་མེད་ལ། །ནམ་སླེབས་ཚེ་ཟློག་ཏུ་མེད་པ་ཡིན། །དགྲ་འཆི་བདག་བདུད་ཀྱི་ཁར་ཆུད་ཚེ།།
དུས་ཡུན་རིང་འགྲོགས་པའི་ལུས་འདི་ཡང་། །མལ་དྲོན་མོར་བཞག་ནས་འགྲོ་དགོས་ན། །ནོར་ལོངས་སྤྱོད་
གཉེན་དང་འཁོར་གཡོག་ལ། །ཕྱི་མིག་ཀྱང་བལྟ་བའི་གོ་སྐབས་མེད། །ཚེ་ཧྲིལ་པོར་ངལ་མེད་བསྒྲུབ་
བསྒྲུབ་པའི། །དགྲ་འདུལ་དང་གཉེན་སྐྱོང་བྱ་བ་ཀུན། །འཕྲོ་ཤལ་ལེ་བཞག་སྟེ་དགེ་སྡིག་གི །ཁུར་བཀུར་
ནས་འཇིག་རྟེན་ཕ་རོལ་འགྲོ །ལམ་རྒྱུས་མེད་བགྲོད་དཀའ་བར་དོའི་འཕྲང་། །དགྲ་གཤིན་རྗེའི་དམག་
གིས་བཀག་པའི་ཚེ། །སྲིད་འབྱོར་པས་དགོས་དུས་བསླུ་བ་ཡིན། །མཚང་སྟོན་པར་ཤེས་ཏེ་འགྱོད་ཀྱང་
འཕྱིས། །ལམ་རྒྱུས་མེད་ཀྱི་ས་མཁན་ཆོས་ཡིན་ཞིང་། །ལམ་ཤུལ་རིང་གི་ལམ་རྒྱག་ཆོས་ཡིན་ལ། །ལམ་
བགྲོད་དཀའི་དེད་དཔོན་ཆོས་ཡིན་པས། །དུས་ད་ནས་སྒོ་གསུམ་ཆོས་ལ་སྦྱོར། །དབང་རང་ལ་ཡོད་པའི་
གནས་སྐབས་འདིར། །གཏན་བདེ་བའི་བཙན་ས་མ་ཟིན་ན། །དབུགས་འགྲོ་འོང་རྒྱུ་བ་ཆད་པའི་ཚེ། །རང་
ཅི་བྱ་གཏོལ་མེད་དུས་ཤིག་འོང་། །དོན་དེ་ཕྱིར་མི་རྟག་སེམས་པ་འདི། །དུས་ཐོག་མ་བར་དང་ཐ་མ་རུ། །བློ་
ཆོས་ལ་བསྐུལ་བར་བྱེད་པ་ཡི། །ལམ་དབུ་མ་སྣང་གསལ་ཆེན་པོར་གསུངས། །སེམས་དེ་ལྟར་ཆོས་ལ་
འཁུལ་བ་ན། །ཆོས་ཟབ་མོའི་སྒྲ་ཅན་མང་ན་ཡང་། །མགོན་དུས་གསུམ་རྒྱལ་བའི་ཐུགས་ཀྱི་བཅུད། །རྗེ་བློ་
བཟང་རྒྱལ་བའི་རིང་ལུགས་མཆོག །ཆོས་མདོ་སྔགས་བཤད་སྒྲུབ་ཟུང་འབྲེལ་གྱི། །ལམ་ངོ་བོ་གྲངས་དང་
གོ་རིམ་སོགས། །གནས་ཚང་ལ་མ་ནོར་ཡོངས་རྫོགས་ལ། །དུས་ཉིན་བཞིན་བག་ཆགས་ཅི་ཐེབ་ཀྱིས།།



266ཞལ་གདམས་དང་མགུར་གླུ་གཅེས་བཏུས།
ཤར་སྒོམ་ལ་ཉམས་ལེན་དངོས་གཞིར་བྱས། །དེའི་སྦྱོར་དང་མཇུག་གི་རིམ་ལ་ཡང་། །རྗེ་བླ་མའི་བཀའ་
བཞིན་ལེགས་སྒྲུབ་སྟེ། །དལ་འབྱོར་ལ་སྙིང་པོ་ལེན་པར་འཚལ། །ཚུལ་དེ་ལྟར་སྒྲུབ་པའི་དགེ་ཚོགས་མཐུས།།
བདག་རྟག་པར་འཛིན་པའི་ཆོམ་རྐུན་དང༌། །ཡུལ་བདེན་འཛིན་ཕྱི་དཔུང་བཅོམ་བྱས་ཏེ། །དཔལ་འཆི་བ་
མེད་པའི་གནས་ཐོབ་ཤོག། །།
ཁ ཉམས་མྱོང་རྒན་པོའི་འབེལ་གཏམ།
༄༅། །སྐྱེ་བའི་ས་བོན་སྤངས་པ་ཡིས། །རྒ་ཤིའི་སྡུག་བསྔལ་མི་འབྱུང་བ། །ཟག་ཟད་ཐུབ་པ་རྣམས་ལ་
འདུད། །འཁོར་བའི་རྒྱུན་ལམ་བཅད་དུ་གསོལ།།
སྲིད་པའི་འབྲོག་དགོན་ཐང་དཀྱིལ་ན། །རྒས་འཁོགས་རྒད་པོ་ཉལ་བ་ལ། །ལང་ཚོས་དྲེགས་པའི་
གཞོན་ནུ་ཞིག །འོངས་ཏེ་ཅོ་འདྲི་འདི་སྐད་གླེང་། །རྒད་པོ་འགྲོ་འདུག་བྱ་བྱེད་ཀུན། །གཞན་དང་མི་མཐུན་
ཅལ་ཅོལ་རང་། །བྱེད་པའི་རྒྱུ་མཚན་ཅི་ཡིན་ཟེར། །དེ་ལ་རྒད་པོས་ལན་སྨྲས་པ།།
ཡོག་ལི་ཤ་དར་ཁྲག་དར་གྱི། །འཕུར་མ་ལྡིང་ཁྱོད་ང་ལ་ཉོན། །ང་ཡང་ལོ་འགའི་སྔོན་ཙམ་ན། །ཁྱོད་
ལས་ལྷག་སྒོས་ལྷག་ཅིག་ཡིན། །བརྒྱུགས་ན་གྱི་ལིང་རྟ་ཡང་ཟིན། །བཟུང་ན་བྱང་ཁའི་འབྲོང་ཡང་ཐུབ།།
ཡང་ཟོར་ནམ་མཁའི་བྱ་དང་མཚུངས། །མཛེས་པ་ལྷ་ཕྲུག་གཞོན་ནུ་འདྲ། །བཀྲག་མདངས་ཅན་གྱི་གོས་ཀྱང་
གྱོན། །རིན་ཐང་ཅན་གྱི་རྒྱན་ཡང་བཏགས། །ཞིམ་མངར་ཅན་གྱི་ཟས་ཀྱང་ཟོས། །བང་རྩལ་ཅན་གྱི་རྟ་ཡང་
ཞོན། །རྩེ་རྒོད་མ་བྱས་གཅིག་ཀྱང་མེད། །དགའ་སྐྱིད་མ་མྱོང་གཅིག་ཀྱང་མེད། །འཆི་བ་འོངས་དོགས་ག་ལ་
ཡོད། །རྒ་བའང་ཐོག་ཏུ་འོངས་མ་སྙམ། །མཛའ་བཤེས་འདུ་འཛིའི་འར་འུར་གྱིས། །གཡེངས་ནས་མགོ་བོ་
འཁོར་བའི་ཐོག །རྒ་བའི་སྡུག་བསྔལ་གཡོ་ཅན་འདིས། །འཇབ་ནས་འོངས་ཏེ་ཅར་གྱིས་མནན། །རང་རྒས་
རང་གིས་མ་ཚོར་ལ། །ཚོར་བའི་དུས་སུ་འཕྱིས་ནས་གདའ། །ཤེལ་གྱི་མེ་ལོང་ལ་བལྟས་ཚེ། །རང་ལུས་ལ་
ཡང་སྐྱུག་རེ་བྲོ། །སྤྱིར་ན་ལུས་སེམས་ཐམས་ཅད་ཉམས། །ལྷག་པར་མགོ་ནས་ཐུར་ཉམས་ཏེ། །རྒས་པ་ཨ་
བྷི་ཥི་ཉྩའི་ཆུས། །མགོ་ནི་དབང་རབ་བསྐུར་བ་འདྲ། །སྐྲ་ལོ་དུང་ལྟར་དཀར་བ་འདི། །ནག་ནོག་དྲི་མ་དག་
པ་མིན། །འཆི་བདག་མཆིལ་མའི་རྒྱང་མདའ་དེ། །བ་མོའི་ཟོལ་གྱིས་བབས་པ་ཡིན། །དཔྲལ་བའི་རྭ་གཉེར་
ཁྲིག་ཁྲིག་འདི། །བུ་ཆུང་རྒྱག་པའི་ཞོ་གཉེར་མིན། །ཚེ་ཚད་ལོ་མང་འདས་པའི་གྲངས། །དུས་ཀྱི་ཕོ་ཉས་བྲིས་
པ་ཡིན། །བལྟ་འདོད་ཟིམ་ཟིམ་མང་བ་འདི། །མིག་ཏུ་དུ་བ་སོང་བ་མིན། །དབང་པོ་ཉམས་པས་རབ་རིབ་



267མགུར་གླུའི་སྐབས།
ཀྱིས། །བསྒྲིབས་ནས་བྱ་ཐབས་ཟད་པ་ཡིན། །རྣ་བ་གཏད་ནས་ཉན་པ་འདི། །ལྐོག་ཏུ་གསང་གཏམ་ཡོད་པ་
མིན། །སྒྲ་ཀུན་རྒྱང་ན་གྲགས་པ་བཞིན། །ཤར་ཏེ་ཐོས་སུ་རེ་བ་ཡིན། །སྣ་ཆུ་ཐིགས་ཐིགས་འབབ་པ་འདི།།
མུ་ཏིག་དོ་ཤལ་བསྟར་བ་མིན། །གསལ་འཚེར་ལང་ཚོའི་ཆབ་རོམ་དེ། །གདུང་བྱེད་ཉི་མས་བཞུས་པ་ཡིན།།
སོ་ཡི་ཕྲེང་བ་ལྟུང་བ་འདི། །སྐྱེ་འདོད་སེའུ་བརྗེས་པ་མིན། །ཚེ་འདིའི་ཁ་ཟས་ཚང་བ་ཡིས། །ཟ་བྱེད་ལག་ཆ་
བསྡུས་པ་ཡིན། །ཁ་ཆུ་ཐར་ཐར་བྱེད་པ་འདི། །ས་ལ་ཆག་ཆག་འདེབས་པ་མིན། །སྔོན་སྤྱད་ལོངས་སྤྱོད་
ཐམས་ཅད་ལ། །ཞེན་ལོག་ཐུད་ཀྱིས་འདེབས་པ་ཡིན། །མི་གསལ་ལྡབ་ལྡིབ་སྨྲ་བ་འདི། །སྐད་རིགས་གཞན་
ཞིག་ཤོད་པ་མིན། །དོན་མེད་ངག་འཁྱལ་སྨྲ་ཆེས་པས། །ལྕེ་ཡང་ཨ་ཐང་ཆད་པ་ཡིན། །བཞིན་རས་བསྡུས་
ཤིང་མདོག་ངན་པ། །སྤྲེའུའི་འདྲ་འབག་གྱོན་པ་མིན། །གཡར་པོའི་ལང་ཚོ་ཕྱིར་ཁྱེར་བས། །མི་སྡུག་རང་
མདོག་བསྟན་པ་ཡིན། །མགོ་བོ་ཡུག་ཡུག་བྱེད་པ་འདི། །གཞན་གྱི་བྱ་བར་འཕྱ་བ་མིན། །མཐར་བྱེད་དབྱུག་
པའི་སྣེ་ཕོག་པས། །མ་བཟོད་ཀླད་པ་འདར་བ་ཡིན། །ལམ་ལ་ཁ་གཏད་སྒུར་བ་འདི། །རྒྱ་ཁབ་བོར་ནས་
ཚོལ་བ་མིན། །ས་ལ་ལང་ཚོའི་ནོར་བུ་དང་། །དྲན་པ་སྟོར་བའི་རྣམ་འགྱུར་ཡིན། །ལངས་ཚེ་སུག་བཞི་
འཛུགས་པ་འདི། །ཕྱུགས་ཀྱི་ལད་མོ་བྱས་པ་མིན། །བྱིན་པས་ལུས་པོ་མ་ཐེག་པའི། །རམ་འདེགས་ལག་
པས་བྱེད་པ་ཡིན། །སྡོད་ཚེ་ཆེམ་གྱིས་ལྷུང་བ་འདི། །གྲོགས་ལ་འཁང་ར་བྱེད་པ་མིན། །སྤྲོ་དགའི་སེམས་ཀྱི་
དཔྱང་ཐག་དང༌། །ལང་ཚོའི་ཟུངས་ཐག་ཆད་པ་ཡིན། །འགྲོ་ཚེ་ཡོམ་ཡོམ་འཁྱོར་བ་འདི། །མི་ཆེན་གོམ་
སྟབས་བྱེད་པ་མི། །ན་ཚོད་ཁུར་པོ་ཧ་ཅང་རང་། །ལྕི་བས་ཡོ་དྲང་ཤོར་བ་ཡིན། །ལག་པ་ཡབ་ཡབ་འདོར་
བ་འདི། །ནོར་ལ་ཧབ་ཤ་བྱེད་པ་མིན། །ལག་པར་འོང་ཚད་ཅིག་ཅར་དུ། །གཤིན་རྗེས་འཕྲོགས་ཀྱིས་
དྭགས་པ་ཡིན། །བཟའ་བཏུང་ཉུང་ཤས་སྤྱོད་པ་འདི། །ཟས་ལ་སེར་སྣ་བྱེད་པ་མིན། །ལྟོ་བའི་མེ་དྲོད་ཉམས་
པ་ཡིས། །མི་རྒན་སྐྱེལ་གྱིས་དོགས་པ་ཡིན། །གོས་ཆུང་སྲབ་བདེ་གྱོན་པ་འདི། །ཡང་ཆོས་བྱས་ནས་འཁྲབ་
རྒྱུ་མིན། །ནང་གི་ལུས་སྟོབས་ཤོར་བ་ཡིས། །གོས་ཀྱང་ཁུར་དུ་སོང་བ་ཡིན། །སྟོད་དབུགས་འཚང་ཞིང་ཕུ་
འདེབས་པ། །གཞན་ལ་སྔགས་ལྕག་བརྡེག་པ་མིན། །དབུགས་ཀྱི་འགྱུ་བ་བྲེང་བྲེང་འདི། །ནམ་མཁར་ཡལ་
འདོད་སྔ་ལྟས་ཡིན། །བྱ་སྤྱོད་ཐམས་ཅད་འགྱུར་བ་འདི། །ཅོལ་ཆུང་གང་དྲན་བྱེད་པ་མིན། །རྒས་པའི་གདོན་
གྱིས་ཟིན་པ་ཡིས། །རང་འདོད་དབང་ནི་མེད་པ་ཡིན། །ལས་དོན་ཐམས་ཅད་བརྗེད་པ་འདི། །སྣང་ཆུང་ཧར་
རྒྱག་བྱས་པ་མིན། །རྟེན་གྱི་དབང་པོ་ཉམས་པ་ཡིས། །དྲན་རིག་ཤེས་པ་རྡིབ་པ་ཡིན། །ད་ལྟ་ང་ལ་འཕྱ་མི་
དགོས། །རྒས་པ་མ་བགོས་སྤྱི་ན་ཡོད། །ལོ་གསུམ་ལོན་དུས་ཁྱོད་ལ་ཡང་། །བང་ཆེན་སྔ་མ་སླེབ་ནས་
འོངས། །ངས་བཤད་རྣ་བར་མི་འགྲོ་སྟེ། །ཉམས་མྱོང་ནང་ནས་སྐྱེས་ཏེ་འོངས། །དེང་སང་ཚེ་ལོ་མར་འགྲིབ་



268
ཞལ་གདམས་དང་མགུར་གླུ་གཅེས་བཏུས།
པས། །ང་ཡི་ལོ་ཙམ་ཁྱོད་མི་སྡོད། །གལ་ཏེ་བསྡད་ན་ཚོད་འདི་ལ། །ཁ་ཡང་ཆེར་གྲག་མི་ནུས་མོད། །བྱས་
པའི་ལན་དུ་གཞོན་ནུ་ཡིས། །མིས་འཕྱ་ཁྱིས་འགོམ་བླ་འཚོང་པོ། །ཁྱོད་འདྲ་བྱས་ཏེ་སྡོད་པ་ལས། །སྔོན་དུ་
ཤི་ན་དགའ་ཟེར་ཞེས། །ལན་དུ་རྒད་པོ་ཁྲེལ་འཛུམ་བཅས། །ཚེ་རིང་སྐྱིད་རྒྱག་འདོད་པ་ལ། །རྒས་པ་མི་
འདོད་ཨ་རེ་གླེན། །ཤི་ཡང་སྐྱིད་རྒྱུ་དཀའ་མོ་ཡིན། །དད་ཟས་དཀོར་ཟས་མ་ཟོས་ཤིང༌། །དམ་ཚིག་སྡོམ་པ་
ཚུལ་བཞིན་བསྲུངས། །ཐོས་བསམ་སྒོམ་པ་བྱས་ཡོད་ན། །ནམ་ཞིག་ཤི་ཡང་སྐྱིད་པ་ཡིན། །ང་ནི་དེ་འདྲ་ཅུང་
ཟད་ཀྱང་། །སེམས་ལ་འཛིན་རྒྱུ་མི་འདུག་པས། །ཕུང་པོ་རྒས་རུང་གསོན་ན་དགའ། །ཞག་གཅིག་ཡིན་ཀྱང་
བསྡད་ན་སྙམ། །བྱས་པས་གཞོན་ནུ་བློ་འགྱུར་ཏེ། །བདེན་ནོ་བདེན་ནོ་རྒད་པོ་བདེན། །མིག་གིས་མངོན་ཟླ
སུམ་མཐོང་བ་དང་། །ཁྱོད་ཀྱི་བཤད་པ་ངོ་འཕྲོད་པས། །དམར་ཁྲིད་སེམས་ལ་འབབ་པ་བྱུང་། །རྒས་པའི་
སྡུག་བསྔལ་ཡ་རེ་ང་། །རྒད་པོ་གོ་མཐོང་རིག་གསུམ་ཆེ། །འཇིགས་པ་དེ་འདྲ་མི་འབྱུང་བའི། །ཐབས་ཤིག་
ཡོད་ན་དྲང་པོར་ཤོད། །བྱས་པས་རྒད་པོ་འཛུམ་བཞིན་དུ། །དེ་ཡི་ཐབས་ཡོད་ལས་ཀྱང་སླ། །བྱེད་ཀྱང་ཕལ་
ཆེར་མི་དགོས་མེད། །སྐྱེས་ཚད་ཐམས་ཅད་འཆི་ན་ཡང་། །རྒས་ནས་འཆི་བ་ཉུང་ཤས་ཡིན། །དགོས་རྒྱུ་མི་
འཆིའི་ཐབས་དགོས་ཀྱང་། །དེ་ནི་གང་དུ་སོང་ཡང་མེད། །སྔོན་བྱོན་སངས་རྒྱས་བྱང་སེམས་དང་། །སྐྱེས་
ཆེན་རྒྱལ་བློན་ཐམས་ཅད་འདས། །ད་ལྟ་བཞུགས་པ་ཀུན་ཀྱང་འདའ། །ཁྱོད་རང་གཅིག་པུ་གང་ནས་སྡོད།།
དེ་བས་ཆོས་ཤིག་བྱེད་ནུས་ན། །རྒས་པས་ལུས་པོ་རྒུད་ན་ཡང་།།སེམས་ལ་དགའ་སྤྲོའི་གདེང་ཞིག་ཡོད།།
འཆི་བ་ཐོག་ཏུ་བབས་ན་ཡང་།།བུ་ཆུང་ཕ་ཁྱིམ་འགྲོ་བ་འདྲ། །ཐབས་ཀྱི་ཡང་རྩེ་འདི་ལས་ལྷག།སངས་རྒྱས་
ལ་ཡང་གསུང་དུ་མེད། །མི་རྒན་ང་ཡི་སྙིང་གཏམ་ཡིན། །འོན་ཀྱང་ངས་བཤད་ཁོ་ན་མེད། །རང་དོན་རང་
གིས་བསམ་བློ་ཐོངས།།
བྱས་པས་གཞོན་ནུས་ལེགས་སོ་ལེགས། །འོན་ཀྱང་གཉེན་གྱི་ལས་དོན་དང་། །ཁང་གཞི་ནོམ་པའི་
གཏོང་ལེན་སོགས། །བྱ་བ་ལས་དོན་འཕྲོ་མང་བས། །ལོ་འགར་ཁོམ་པ་མི་འདུག་ཀྱང་། །དེ་རྗེས་ངེས་པར་
ཆོས་ཤིག་བྱེད། །དེ་དུས་ངེད་གཉིས་ཕྲད་དགོས་ཟེར།།
རྒད་པོ་ཤིན་ཏུ་མ་མགུ་བར། །ཁྱོད་ཀྱི་བསམ་དོན་སྟོང་པ་ཡི། །ལོ་འགའི་འཕྲོ་ནས་བྱེད་སྙམ་པ།།
ང་ལའང་སྔ་མོ་ཞིག་ནས་ཡོད། །ལས་འཕྲོ་མི་རྒན་ཁ་སྤུ་བཞིན། །བཅད་ཀིན་བཅད་ཀིན་ཇེ་མང་ཡིན། །ལོ་
འགའ་ལོ་འགའ་མ་ཚར་བའི། །ངང་ལ་མི་ཚེ་ཚར་ནས་ཐལ། །ཕྱི་བཤོལ་འདི་ཡིས་ཐམས་ཅད་བསླུས། །ཁྱོད་
ལ་ཆོས་ཀྱི་རེ་བ་མེད། །དོན་མེད་ཁ་བཤད་ཉི་མ་འཕུལ། །དེ་བས་ཁྱེད་རང་ཡུལ་དུ་སོང་། །རྒན་པོ་མ་ཎི་
འདོན་དུ་ཆུག།



269མགུར་གླུའི་སྐབས།
བྱས་པས་གཞོན་ནུ་ཧ་ལས་ཏེ། །རྒད་པོ་རྟོག་དཔྱོད་མི་གཏོང་བར། །དེ་འདྲ་ཟེར་ལུགས་གང་ན་
ཡོད། །བྱ་བ་ལས་དོན་འདི་ཙམ་ཞིག །བསྐྱུར་ནས་འཇོག་ལུགས་ཇི་ལྟར་ཡོད།།
བྱས་པས་རྒད་པོས་ཨ་ཧ་ཧ། །ང་ལ་དེ་སྐད་བྱས་ཆོག་སྟེ། །ལྷོ་ཕྱོགས་འདི་ན་བྱ་བའི་འཕྲོ། །ཨེ་
འགྲུབ་རྟོག་དཔྱོད་མི་གཏོང་བའི། །རྒད་པོ་བཙན་པོ་མ་ཞིག་ཡོད། །དེ་ལ་གྲོས་ཤིག་ཨེ་ཆུད་ལྟོས། །དེ་ཡིས་
ཧབ་རྒྱུག་བྱས་པའི་ཉིན། །རྒན་གཞོན་མཐོ་དམན་ཐམས་ཅད་ཀྱི། །ལས་འཕྲོ་རྩི་སྐུད་བྲེགས་པ་བཞིན།།
ཟིང་ངེ་བཞག་ནས་འགྲོ་གིན་སྣང་། །དེ་དུས་མི་སྐྱུར་ཐབས་མེད་ཡིན། །གནས་ལུགས་མི་འཆོལ་དབང་མེད་
ཡིན། །ནམ་རྐྱང་བསྒྱུར་ནས་འགྲོ་བ་ལ། །ད་ལྟ་བསྒྱུར་ན་དོན་ཡོད་ཡིན། །འོན་ཀྱང་ཕན་པར་སྨྲ་བ་དཀོན།།
དེ་བས་དེ་ལ་ཉན་པ་དཀོན།།
བྱས་པས་གཞོན་ནུས་ཕྱག་བཙལ་ཏེ། །བླ་མ་དབུ་གདུགས་སྐོར་མཁན་ནས། །དགེ་བཤེས་ཆེ་གཉན་
ཚོ་ལ་ཡང་། །གདམས་པ་འདི་ལས་ཟབ་མི་འདུག །རྒད་པོའི་ཚུལ་བཟུང་དགེ་བའི་བཤེས། །ཁྱེད་ཀྱིས་ཅི་
གསུངས་བཞིན་དུ་བྱེད། །ད་དུང་གདམས་པ་ཐུགས་རྗེས་གཟིགས།།
བྱས་པར་རྒད་པོས་འོ་ན་ལེགས། །རྒད་པོས་མ་མྱོང་དགུ་མྱོང་ཡང་། །དང་པོར་ཆོས་ཀྱི་རྐང་ཚུགས་
པ། །འདི་ལས་དཀའ་ཞིག་མི་འདུག་པས། །རྒས་ཤིང་འཁོགས་ནས་ཡོང་ས་མེད། །བྱེད་ན་གཞོན་པའི་དུས་
འདིར་གྱིས། །གཞོན་དུས་རྐང་ཞིག་འཛུགས་ཐུབ་ན། །རྒས་ཀྱང་ལག་ལེན་སླ་ཚོད་རེད། །ཆོས་ཀྱི་གནད་
ཅིག་གོ་བྱུང་ན། །ཅི་བྱས་ཆོས་སུ་འགྲོ་ཚོད་རེད། །བློ་སྣ་མ་མང་དྲན་ཐོག་རང་། །འདི་ནས་ཆོས་ལ་ཆིག་དྲིལ་
མཛོད། །རྩ་བ་བཤེས་གཉེན་ཚུལ་བཞིན་བསྟེན། །དམ་ཚིག་སྡོམ་པ་མིག་བཞིན་སྲུངས། །འདི་སྣང་འཁྲི་བ་
ཅད་ཀྱིས་ཆོད། །བློ་བཟང་རྒྱལ་བསྟན་སྙིང་པོ་ལ། །ཐོས་བསམ་སྒོམ་གསུམ་གཅིག་ཏུ་དྲིལ། །རྒྱབ་རྟེན་
བསག་སྦྱང་ལ་འབད་ན། །སངས་རྒྱས་ལག་པའི་རྩེ་ན་ཡོད། །ཨ་རེ་དགའ་ལ་ཨ་རེ་སྐྱིད། །བུ་གཅེས་
བསམ་པ་འགྲུབ་ནས་ཡོང་། །བྱས་པས་གཉིས་ཀ་གྲོས་མཐུན་ཏེ། །དེ་ཡི་ཉིན་མོ་རིང་ནས་བཟུང་། །ཆོས་
བརྒྱད་དྲི་མས་མ་སྦགས་པའི། །དམ་ཆོས་སྒྲུབ་པ་ལྷུར་བླངས་སོ།།
དེ་ལྟར་རྒན་གཞོན་འཆར་སྒོ་དང་། །ཉམས་ལ་དཔག་པའི་གཏམ་འདི་ཡང་། །རང་གཞན་མཐའ་
དག་ཉམས་ལེན་ལ། །བློ་ཁ་ཕྱོགས་པའི་རྒྱུར་གྱུར་ཅིག །རང་ལ་ཉམས་མྱོང་མ་མཆིས་ཀྱང་། །སེམས་ཅན་
མོས་པ་སྣ་ཚོགས་པར། །འདི་འདྲ་ཡིས་ཀྱང་ཕན་སྲིད་སྙམ། །དཀོན་མཆོག་བསྟན་པའི་སྒྲོན་མེས་བྲིས།། །།



270
ཞལ་གདམས་དང་མགུར་གླུ་གཅེས་བཏུས།
༣༦
བློ་སྦྱོང་གཅིག་དང་ལྔ་པ།
དངུལ་ཆུ་དྷརྨ་བྷད། (༡༧༧༢༡༨༥༡)
༄༅། །སྐྱབས་མཆོག་གསུམ་པདྨའི་ཞབས་ཀྱི་རྡུལ། །ལུས་སྤྱི་བོའི་གཙུག་ཏུ་གུས་བསྟེན་ནས། །ཆོས་ཐེག་
ཆེན་བློ་སྦྱོང་གཅིག་དང་ལྔའི། །དོན་ཚིགས་བཅད་སྒོ་ནས་བརྗོད་པར་བྱ། །ཆོས་སྒྲུབ་པའི་མཐུན་རྐྱེན་གནས་
གྲོགས་སོགས། །སྣ་གཅིག་ཀྱང་མེད་པའི་ནང་ཉིད་དུ། །བློ་ངེས་འབྱུང་བཟོད་པ་སྐྱེ་བ་ཡི། །རྐྱེན་ཕུན་ཚོགས་
ཡང་རྩེ་རྙེད་པར་ཤོག །ནང་དུག་གསུམ་སྐྱེ་བའི་དམིགས་རྐྱེན་སོགས། །ཡོངས་ཕྱི་ནང་བར་ཆད་སྤྲིན་
གཏིབས་ཀྱང་། །བློ་ལས་རུང་གཉེན་པོའི་ལྟག་ཚན་གྱིས། །ཆོས་སྒྲུབ་ལ་གནོད་པ་མེད་པར་ཤོག །ལས་ངན་
པའི་འབྲས་བུ་སྡུག་བསྔལ་གྱི། །རི་ཆེན་པོས་ནོན་པ་ལྟར་གྱུར་ཀྱང་། །བློ་ཡིད་ཆེས་དད་དང་ཤེས་རབ་ཀྱིས།།
ཡིད་བདེ་ཆེན་གདེངས་ཚད་རྙེད་པར་ཤོག །སྡང་དགྲ་འདྲེ་ཉི་རྒས་གྲིབ་སོ་ལྟར། །ཕྱོགས་ཀུན་ནས་འདུས་
པར་གྱུར་པའི་ཚེ། །ལམ་ཟབ་རྒྱས་གདམས་པའི་གནད་སྟོན་པའི། །གྲོགས་དགེ་བཤེས་ཉི་མར་འཆར་བར་
ཤོག །རྒྱུད་ཉོན་མོངས་དུག་ལྔ་བསྐལ་པའི་མཐའི། །མེ་ཆེན་པོ་ལྟ་བུར་འབར་བ་ཡང་། །དུག་བདུད་རྩིར་
བསྒྱུར་བའི་གདམས་ངག་གིས། །རྗེ་རྒྱལ་བའི་ཡེ་ཤེས་ལྔ་ཐོབ་ཤོག །གཏམ་འདི་སྐད་སྨྲ་བར་བྱེད་པ་པོ།།
བན་དེ་དྷརྨ་བྷ་དྲ་ཞེས་བྱ་སྟེ། །དགེ་འདིས་ཀྱང་རིས་མེད་བསྟན་འགྲོ་ལ། །ཕན་རྒྱ་ཆེན་ཐོགས་པ་ཉིད་གྱུར་
ཅིག། །།



མགུར་གླུའི་སྐབས།
271
༣༧
ཀ རང་ཉིད་ལ་སྨྲས་པའི་མགུར།
ཞབས་དཀར་ཚོགས་དྲུག་རང་གྲོལ། (༡༧༨༡—༡༨༥༡)
༄༅། །བཀའ་དྲིན་གསུམ་ལྡན་གྱི་བླ་མ། །ཞབས་ཀྱི་པདྨོར་གུས་པས་འདུད། །བྱ་བཏང་ཚོགས་དྲུག་རང་
གྲོལ་ཁྱོད། །ཁ་ལ་ཉན་ན་འདི་བཞིན་མཛོད། །བླ་མ་བསམ་སྦྱོར་གཉིས་ཀྱིས་བསྟེན། །དྲིན་ཅན་ཕ་མར་དྲིན་
གཟོ་གྱིས། །བཟང་པོ་སྤྱི་བོའི་ཐོད་བཞིན་ཁུར། །དམན་ལ་བུ་བཞིན་བྱམས་པར་མཛོད། །གྲོགས་ལ་བྲན་
བཞིན་གུས་པར་གྱིས། །སྡིག་པའི་གྲོགས་པོ་ཐབས་ཀྱིས་སྤོངས། །དགེ་བའི་གྲོགས་པོ་རྒྱུན་དུ་བསྟེན། །དགེ་
བ་ཆུང་ངུ་ཡིན་ཡང་གསོག །སྡིག་པ་ཕྲན་བུ་ཡིན་ཡང་འཛེམ། །རང་སྐྱོན་རྐུན་མ་ངོ་ཡི་ཟུངས། །རང་མཚང་
མལ་འོག་རྡོ་བཞིན་སོལ། །སངས་རྒྱས་ཆོས་ལ་དད་པ་བསྐྱེད། །འགྲོ་བ་ཡོངས་ལ་སྙིང་རྗེ་བསྐྱེད། །དད་པ་
ཅན་ལ་དམ་ཆོས་ཤོད། །གཞན་གྱི་ཆོས་ལ་སྐུར་མ་འདེབས། །ཆོས་བརྒྱད་ཚེ་འདིའི་དོན་མ་སྒྲུབས། །མང་
པོའི་ནང་དུ་གཏམ་མ་མང་། །ལྐོག་ཏུ་སྡོམ་ཁྲིམས་ཁྱད་མ་གསོད། །བཤད་སྒྲུབ་བསྟན་ལ་གང་ཕན་གྱིས། །ལྟོགས་
པརྣམས་ལ་བཟའ་བ་བྱིན། །སྐོམ་པ་རྣམས་ལ་བཏུང་བ་བླུད། །གྲང་བ་རྣམས་ལ་གོན་པ་བྱིན། །དབུལ་པོ་
རྣམས་ལ་ནོར་རྫས་བྱིན། །གནས་མེད་རྣམས་ལ་གནས་ཁང་བྱིན། །མགོན་མེད་ཉམ་ཐག་མགོན་སྐྱབས་
མཛོད། །ཞིམ་པའི་ཟས་ལ་མ་དགའ་ཞིག །མཛེས་པའི་མཆོར་ལ་མ་དགའ་ཞིག །གཞན་གྱི་སྐྱོན་བརྗོད་མ་
བྱེད་ཅིག །ཁེ་དང་རྒྱལ་ཁ་གཞན་ལ་བྱིན། །གྱོང་དང་ཕམ་ཁ་རང་གིས་ལོངས། །མདོར་ན་བདག་པས་གཞན་
གཅེས་གྱིས། །འདི་ལྟར་བྱས་ན་ཆོས་དང་མཐུན། །དགེ་འདིས་རང་གཞན་ལ་ཕན་ཤོག །ཅེས་པ་འདི་ཡང་ཚོགས་
དྲུག་རང་གྲོལ་གྱིས་རང་ཉིད་ལ་སྨྲས་པའོ།། །།
ཁ གནས་དབེན་པ་བསྟེན་པའི་མགུར།
༈ རྗེ་སྦས་པའི་སངས་རྒྱས་མི་གཟུགས་ཅན། །ཕ་ཆོས་རྒྱལ་ངག་གི་དབང་པོ་ལ། །བདག་སྙིང་ནས་
དད་པས་གསོལ་བ་འདེབས། །སེམས་གྱོང་པོ་ཐུལ་བར་བྱིན་གྱིས་རློབས། །གནས་དབེན་པའི་དགའ་ཚལ་
ཉམས་དགའ་ན། །སྨན་ལྗོངས་དང་ནགས་ཚལ་གངས་རིས་མཛེས། །ཟས་རང་གྲུབ་ཤིང་ཐོག་ཚོད་མ་མོད།།
བདེ་སྐྱིད་གཉིས་རི་ཁྲོད་གནས་ན་ཡོད། །གནས་དབེན་པའི་དགའ་ཚལ་ཉམས་དགའ་ན། །བྱ་ཁུ་བྱུག་སྔོན་



272ཞལ་གདམས་དང་མགུར་གླུ་གཅེས་བཏུས།
མོས་སྐད་སྙན་འབྱིན། །ཆུ་གཙང་མས་ལྷུང་ལྷུང་སྙན་པ་སྒྲོག །བདེ་སྐྱིད་གཉིས་རི་ཁྲོད་གནས་ན་ཡོད། །གནས་
དབེན་པའི་དགའ་ཚལ་ཉམས་དགའ་ན། །གྲོགས་རི་དྭགས་བག་ཕེབས་རྒྱུ་ཞིང་རྩེ། །མདོག་རབ་མཛེས་མེ་
ཏོག་གཅལ་དུ་བཀྲམས། །བདེ་སྐྱིད་གཉིས་རི་ཁྲོད་གནས་ན་ཡོད། །གནས་དབེན་པའི་དགའ་ཚལ་ཉམས་
དགའ་ན། །སུས་མ་བྱས་རང་བྱུང་བྲག་ཁུང་དེ། །དགུན་དྲོ་ཞིང་དབྱར་དུས་རབ་ཏུ་བསིལ། །བདེ་སྐྱིད་གཉིས་རི་
ཁྲོད་གནས་ན་ཡོད། །གནས་དབེན་པའི་དགའ་ཚལ་ཉམས་དགའ་ན། །དགྲ་གཉེན་གཉིས་གང་དང་
འབྲེལ་བ་མེད། །ཆགས་སྡང་གི་ཟག་པ་ངང་གིས་འགྲིབ། །བདེ་སྐྱིད་གཉིས་རི་ཁྲོད་གནས་ན་ཡོད། །གནས་
དབེན་པའི་དགའ་ཚལ་ཉམས་དགའ་ན། །གཞན་ཆེ་ཆུང་མི་ཡི་རྒྱུ་འགྲུལ་མེད། །སེམས་གཡོ་སྒྱུ་ཚུལ་འཆོས་
ངང་གིས་འགྲིབ། །བདེ་སྐྱིད་གཉིས་རི་ཁྲོད་གནས་ན་ཡོད། །གནས་དབེན་པའི་དགའ་ཚལ་ཉམས་དགའ་
ན། །ཚེ་འདི་ཡི་རྣམ་གཡེང་འདུ་འཛི་མེད། །རང་གཅིག་པུར་དགེ་སྦྱོར་ངང་གིས་འཕེལ། །བདེ་སྐྱིད་གཉིས་རི་
ཁྲོད་གནས་ན་ཡོད། །གནས་དབེན་པའི་དགའ་ཚལ་ཉམས་དགའ་ན། །དུས་བཞི་པོ་རིམ་གྱིས་འགྱུར་བའི་
ཚེ། །ཚེ་མི་རྟག་དྲན་ནས་སྐྱོ་ཤས་འཕེལ། །བདེ་སྐྱིད་གཉིས་རི་ཁྲོད་གནས་ན་ཡོད། །གནས་དབེན་པའི་
དགའ་ཚལ་ཉམས་དགའ་ན། །བློ་རྣམ་རིག་དབང་པོ་རབ་ཏུ་གསལ། །ཉམས་རྟོགས་པའི་ཡོན་ཏན་ངང་
གིས་འཆར། །བདེ་སྐྱིད་གཉིས་རི་ཁྲོད་གནས་ན་ཡོད། །གནས་དབེན་པའི་དགའ་ཚལ་ཉམས་དགའ་ན། །ཁོང་
བླ་མ་མཁས་གྲུབ་མང་པོ་བཞུགས། །ནང་སེམས་ལ་ཕན་པའི་མགུར་དབྱངས་ལེན། །བདེ་སྐྱིད་གཉིས་རི་
ཁྲོད་གནས་ན་ཡོད། །གནས་དབེན་པའི་དགའ་ཚལ་ཉམས་དགའ་ན། །རྗེ་བླ་མ་ལྷ་ཡིས་བྱིན་གྱིས་རློབས།།
མ་མཁའ་འགྲོའི་ཚོགས་ཀྱིས་དངོས་གྲུབ་སྟེར། །བདེ་སྐྱིད་གཉིས་རི་ཁྲོད་གནས་ན་ཡོད། །གནས་དབེན་
པའི་དགའ་ཚལ་ཉམས་དགའ་ན། །དཔལ་ཆོས་སྐྱོང་སྲུང་མས་བར་ཆད་བསྲུང་། །ལྷ་དཀར་ཕྱོགས་རྣམས་
ཀྱིས་མཐུན་རྐྱེན་སྦྱོར། །བདེ་སྐྱིད་གཉིས་རི་ཁྲོད་གནས་ན་ཡོད། །ང་རྣལ་འབྱོར་ཚེ་ལྷག་རི་ལ་སྐྱེལ། །མི་
སྐལ་ལྡན་ཡོད་ན་རི་ལ་ཤོག །དུས་ཀུན་ཏུ་རི་ཁྲོད་དབེན་པ་བསྟེན། །ཚེ་འདི་ནས་བདེ་ནས་བདེ་བར་འགྲོ།
ང་བཟའ་མེད་དགོས་མེད་སློང་མོ་བ། །འཁོར་གཡོག་མེད་དཔོན་མེད་རང་གཅིག་པུར། །གནས་མི་མེད་ཁྱི་
མེད་ལུང་སྟོང་ན། །འཕྲལ་དཔག་མེད་ཚད་མེད་སྐྱིད་ནས་བླངས། །གླུ་འདི་ཉིད་ཐོས་ཚད་ཐམས་ཅད་ཀྱང་།།
རྒྱུད་དམ་པའི་ཆོས་ལ་རབ་ཕྱོགས་ནས། །ནང་སེམས་ཉིད་གྱོང་པོ་འདུལ་ཕྱིར་དུ། །གནས་དབེན་པའི་རི་
ངོགས་བསྟེན་པར་ཤོག །ཅེས་པ་འདི་ཡང་ཚོགས་དྲུག་རང་གྲོལ་གྱིས་སྨྲས་པའོ།། །



273
;མགུར་གླུའི་སྐབས།
ག དྲང་སྲོང་ཐང་དཀར་རྒོད་པོ་དེ།
༈ དྲང་སྲོང་ཐང་དཀར་རྒོད་པོ་དེ། །ཚང་གི་ནང་ནས་གཤོག་སྒྲོ་རྒྱས། །གཡང་ས་ཆོད་དུས་ནམ་
མཁར་འཕུར། །ད་ལྟ་ནམ་འཕང་ཆེས་ཆེར་བསྟོད། །མཚན་ལྡན་བླ་མའི་སློབ་བུ་ངས། །བླ་མའི་དྲུང་ནས་
ཐོས་བསམ་བྱས། །སྒྲོ་འདོགས་ཆོད་དུས་རི་ཁྲོད་འགྲིམས། །ད་ལྟ་བསྒོམ་ལ་ཆེས་ཆེར་བརྩོན། །ལྷ་བྱ་ཡིད་
འོང་གོང་མོ་ཡིས། །གཡའ་སྤང་ཁྲོད་ནས་རྩྭ་ཆུ་བཙལ། །ད་ལྟ་གངས་གཡའི་མཚམས་ན་བསྡད། །ན་བུན་
ཁྲོད་ན་སྐད་སྙན་བསྒྱུར། །གངས་ཅན་བོད་ཡུལ་གླུ་བ་ངས། །རོང་དང་འབྲོག་ནས་ལྟོ་གོས་བཙལ། །ད་ལྟ་
དབེན་པའི་རི་ན་བསྡད། །བུ་སློབ་ཁྲོད་ན་གླུ་དབྱངས་ལེན། །རྭ་བཅུ་རྒྱས་པའི་ཤ་བ་ཡིས། །རི་བོའི་རྩེ་ནས་
རྒྱང་སོ་བལྟས། །ཤོད་དུ་འོངས་ནས་དཀྱུས་རྩེད་བྱས། །སླར་ཡང་རྫ་རི་མཐོན་པར་བསྙེགས། །རིག་པ་རྒྱས་
པའི་རྣལ་འབྱོར་ངས། །རི་ཁྲོད་དབེན་པར་ཕན་སེམས་སྦྱངས། །གྲོང་དུ་སོང་ནས་ཆོས་བཤད་བྱས། །སླར་
པང་དབེན་པའི་རི་ཁྲོད་བསྙེགས། །བཏུང་བ་འབབ་ཆུ་བསིལ་མ་དེ། །འབད་ཅིང་རྩོལ་བ་མི་དགོས་པར།།
རྣལ་འབྱོར་མགྲིན་ལས་རང་རྡོལ་བྱུང་། །སུས་ཐོས་ཉོན་མོངས་གདུང་བ་སེལ། །ཞེས་བླངས་སོ།། །།ར
ང་། བྲག་རི་ཁང་བཟང་།
༈ བྲག་རི་ཡི་ཁང་བཟང་། །ལྗོན་ཤིང་གི་བསིལ་གྲིབ། །སྔོ་ལྗང་རྩྭའི་སྐྱིལ་ཆུང་། །རས་དཀར་གྱི་
གུར་སོགས། །གང་དགའ་རུ་སྡོད་པའི། །རྣལ་འབྱོར་པ་གུ་ཡངས། །བློ་བདེ་ངས་སྐྱིད་པའི། །རྒྱང་གླུ་ཞིག་
ལེན་ནོ། །རང་ཉིད་ལ་བཀའ་དྲིན། །སངས་རྒྱས་ལས་ལྷག་པའི། །མཚན་ལྡན་གྱི་བླ་མ། །དམ་པ་ལ་བརྟེན་
ནས། །འཁོར་འདས་ཀྱི་ཆོས་རྣམས། །སྣང་སྟོང་གི་ཟུང་འཇུག །གང་སྣང་ཀུན་སེམས་ཀྱི། །ཆོ་འཕྲུལ་དུ་གོ་
སོང་། །འཁོར་འདས་ཀྱི་རྩ་བ། །རང་སེམས་ཀྱི་གནས་ལུགས། །དངོས་བཟུང་མེད་སྟོང་གསལ། །འཛིན་
མེད་དུ་རྟོགས་སོང་། །དབེན་གནས་སུ་བསྡད་དེ། །གནས་ལུགས་ཀྱི་ངང་ལ། །རལ་བལ་བཞིན་ཤེས་པ།།
གློད་ནས་རང་བཞག་པས། །མ་རིག་པའི་མུན་པ། །རང་དྭངས་ལ་སོང་ནས། །ཆོས་དབྱིངས་ཀྱི་ནམ་མཁའ།།
ཡངས་པ་དེ་ལངས་བྱུང་། །གནས་ལུགས་དེ་ཡིན་མིན། །ཐེ་ཚོམ་གྱིས་དོགས་པ། །རྒྱལ་བ་རྣམས་བྱོན་ཀྱང་།།
འདྲི་རྒྱུ་ཞིག་མི་སྣང་། །རྩ་གསུམ་ལྷའི་ཞིང་ཁམས། །མཁའ་སྤྱོད་དངོས་ཙཱ་རི། །ཉམས་རྟོགས་ཀུན་གཅིག་
ཆར། །འཁྲུངས་གནས་ན་བཞུགས་པའི། །མིང་དོན་གཉིས་མཐུན་པའི། །ཕྱག་ཆེན་གྱི་རྣལ་འབྱོར། །གནས་-



274ཞལ་གདམས་དང་མགུར་གླུ་གཅེས་བཏུས།
ལུགས་ཀྱི་རང་ཞལ། །མཇལ་བ་ཡི་ཚོགས་རྣམས། །ནམ་མཁའ་བཞིན་སང་ངེ་། །ཉི་མ་བཞིན་ས་ལེ། །མེ་
ལོང་བཞིན་ཝལ་ལེ། །མིག་འབྲས་བཞིན་ཧྲིག་གེ །ཆོས་ཀྱི་སྐུའི་ཁྱད་ཆོས། །བཞི་ལྡན་འདི་སྐྱོངས་དང་།།
ཆོས་དབྱིངས་ཀྱི་ཞིང་ལ། །དུས་མཉམ་དུ་ཆས་འགྲོ །དབུ་མ་བ་ལུང་རིགས། །ཀུན་མཁྱེན་གྱི་དགེ་བཤེས།།
ཆོས་གྲྭ་རུ་བགྲོ་གླེང་། །བཏང་བ་དེ་སྙན་བཞིན། །ཕྱག་རྫོགས་པ་གཅིག་ཤེས། །ཀུན་གྲོལ་གྱི་རྣལ་འབྱོར།།
དབེན་པ་རུ་ཉམས་མགུར། །བླངས་པ་ཡང་སྙན་སོང་། །ཞེས་བླངས་པས་དེར་བཞུགས་པའི་རྟོགས་ལྡན་འཁྲུལ་ཞིག་རྣམས་
ཐུགས་དགྱེས་པར་གྱུར་ཏོ།། །།
..



275མགུར་གླུའི་སྐབས།
༣༨
བླ་མས་རྗེས་འཛིན་གྱི་སྨོན་ཚིག་ཉམས་མགུར།
པཎ་ཆེན་བསྟན་པའི་ཉི་མ། （༡༧༨༢—༡༨༥༤)
༄༅། །ནམོ་གུ་རུ་ཨ་མི་དེ་ཝཱ་ཡ། དུས་གསུམ་རྒྱལ་བ་ཡིས་བསྔགས་པའི་བདེ་ཆེན་གྱི་ཞིང་མགོན། །བློ་
བཟང་གྲགས་བསྟན་གྱི་དཔལ་དུ་ངུར་སྨྲིག་གིས་ཟློས་གར། །བསྒྱུར་མཛད་ཚད་ལྡན་གྱི་བླ་མ་བསྟན་པའི་ཉི་
མ། །ཕྱོགས་ལས་རྣམ་རྒྱལ་གྱི་མགོན་པོས་འབྲལ་མེད་དུ་སྐྱོངས་ཤིག །ཉམ་ཐག་འགྲོ་ཀུན་དང་ལྷན་ཅིག་
བསྟོད་དབྱངས་ཀྱི་ང་རོས། །ཕྱག་འཚལ་ཕྱི་ནང་གི་མཆོད་པ་མཁའ་ཁྱབ་ཏུ་སྤྲོ་ཞིང་། །ལྷ་མིའི་ལོངས་སྤྱོད་
ཀུན་ཚང་བའི་ཞིང་རབ་ཀྱི་བཀོད་པས། །རྗེ་བཙུན་བླ་མ་མཆོག་མཉེས་ཕྱིར་དུས་ཀུན་ཏུ་མཆོད་དོ།།
སེམས་ཉིད་སྤྲོས་བྲལ་གྱི་གཤིས་ལུགས་ཉེས་སྤྱོད་ཀྱིས་བསྒྲིབ་པའི། །སྡིག་ལྟུང་འགྱོད་སེམས་
ཀྱིས་བཤགས་ཤིང་རང་གཞན་གྱི་དགེ་ལ། །ཡི་རང་མདོ་སྔགས་ཀྱི་ཆོས་འཁོར་ཆད་མེད་དུ་བསྐོར་ཕྱིར། །ད་
ལྟའི་གཟུགས་སྐུ་ཡི་སྣང་བ་དུས་ཀུན་ཏུ་བཞུགས་ཤིག །བདག་ཅག་དུས་གསུམ་དང་འབྲེལ་བའི་རྣམ་དཀར་
གྱི་ཆབ་ཀླུང་། །གནས་སྐབས་མངོན་མཐོ་ཡི་འཛུམ་དཀར་ཆད་མེད་དུ་ངོམས་ཤིང་། །མཐར་ཐུག་སྐུ་གསུམ་
གྱི་གོ་འཕང་ཐོབ་པ་ཡི་གེགས་བྱེད། །སྒྲིབ་གཉིས་བག་ཆགས་དང་བཅས་པ་སྦྱངས་ཕྱིར་དུ་བསྔོའོ། །འདི་
ཕྱིའི་ལེགས་ཚོགས་ཀྱི་རྩ་བ་ཚད་ལྡན་གྱི་བླ་མ། །བསམ་སྦྱོར་གུས་པ་ཡིས་བསྟེན་པ་ཁོ་ན་ལ་ཐུག་པས།།
བཟང་ངན་འབྲིང་པོ་ཡི་མཛད་སྤྱོད་ཅི་འདྲ་ཞིག་མཐོང་ཀྱང་། །སངས་རྒྱས་དངོས་ཀྱི་འདུ་ཤེས་དེ་འབྲལ་
མེད་དུ་ཤོག་ཅིག །ལེགས་བྱས་བརྒྱ་ཕྲག་ལས་གྲུབ་པའི་རྟེན་བཟང་འདི་ཐོབ་ཅིང་། །འཇམ་དཔལ་སྙིང་པོ་
ཡི་རིང་ལུགས་འཁྲུལ་མེད་དུ་གོ་དུས། །སྨྱོན་སྤྱོད་འདི་ནང་ནི་རེ་དོགས་ཕར་རྒྱབ་ཏུ་བསྐྱུར་ནས། །ཉིན་མཚན་
ལྷ་ཆོས་ཀྱིས་འདའ་བའི་བཀའ་དྲིན་ཞིག་སྩོལ་ཞིག །ལང་ཚོའི་དཔལ་ཀུན་དང་ལྡན་པའི་གཞོན་ནུ་ཡིས་ལུས་
པོ། །ད་ལྟ་རྒས་གོག་གི་གནས་སྐབས་འདི་ལྟར་དུ་གྱུར་སོང་། །ད་ནི་རིང་པོར་མི་ཐོགས་སྐྱེས་ཆེན་དེ་
འདེགས་དུས། །མགོན་སྐྱབས་གཞན་དུ་མ་མཆིས་ཐུགས་རྗེ་ཡིས་སྐྱོངས་ཤིག །བསྲེག་གཅོད་གླེན་ལྐུགས་
དང་བཀྲེས་སྐོམ་ངན་འགྲོ་ཡིས་སྡུག་བསྔལ། །ཉམ་ཆུང་ཟག་ཕུང་གི་ཐོག་ཏུ་བཟོད་གླགས་དང་བྲལ་བས།།
བསླུ་མེད་དཀོན་མཆོག་གསུམ་ལ་སྙིང་ནས་རེ་བལྟོས་ཤིག་འཆའོ། །ངན་འགྲོའི་འཇིགས་པ་ལས་སྐྱོབས་
ཤིག་དྲིན་ཅན་གྱིས་བླ་མ། །དཀར་ནག་ལས་གཉིས་ཀྱི་མེ་ལོང་ཟོལ་ཟོག་གིས་མི་བསྒྲིབ། །དེའི་ཕྱིར་སྒོ་
གསུམ་གྱི་སྤྱོད་ལ་གཡེངས་མེད་དུ་བལྟས་ནས། །དྲན་ཤེས་བག་ཡོད་དང་ལྡན་པའི་དགེ་སྡིག་གི་ལས་ལ།།



276ཞལ་གདམས་དང་མགུར་གླུ་གཅེས་བཏུས།
བླང་དོར་ཚུལ་བཞིན་དུ་ནུས་པའི་གསོལ་བ་སྙིང་ནས་རང་འདེབས་སོ། །དགྲ་གཉེན་སྐད་ཅིག་གིས་འགྱུར་
ཞིང་ཉེ་འཁོར་དང་ལོངས་སྤྱོད། །རྨི་ལམ་ཡུལ་གྱི་དགའ་སྟོན་ལྟར་ཡིད་བརྟན་དུ་མི་འདུག །ཁམས་གསུམ་
འཁོར་བ་འདི་ཉེས་བརྒྱའི་འབྱུང་གནས་སུ་མཐོང་ནས། །བསླབ་གསུམ་ནོར་མཆོག་དང་ལྡན་པའི་ཐར་ལམ་
ལ་དྲོངས་མཛོད། །འགྲོ་དྲུག་དྲིན་ཅན་གྱི་ཕ་མ་སྲིད་མཚོ་ལས་སྒྲོལ་ཕྱིར། །སར་གནས་དཔའ་བོ་ཡི་རྣམ་
ཐར་ལག་ལེན་དུ་བསྟར་ནས། །ཡིད་བཞིན་ནོར་བུ་དང་འདྲ་བའི་དཔག་བསམ་གྱི་ཤིང་ལྟར། །འགྲོ་ལ་གང་
བསམ་ཀུན་སྩོལ་བའི་མཐུ་ལྡན་དུ་མཛོད་ཅིག །ལམ་ལམ་ཚུགས་ཐུབ་ཏུ་འཆར་བའི་འཁྲུལ་པ་ཡི་སྣང་བ།།
རིག་ཤེས་རྗེས་དཔག་གི་ངེས་ངོར་རྡུལ་ཕྲལ་ཙམ་མེད་ཀྱང་། །ལྟོས་གྲུབ་རྟེན་འབྲེལ་ལ་ངེས་པ་བསྙོན་མེད་
འདྲེན་པའི། །མཐའ་བྲལ་ལྟ་བ་ཡི་ནོར་མཆོག་ལག་མཐིལ་དུ་སྩོལ་ཞིག །ཚད་ལྡན་སློབ་དཔོན་གྱིས་རྡོ་རྗེའི་
དཀྱིལ་འཁོར་དུ་བཅུག་ནས། །རྣམ་དག་དབང་བཞི་ཡིས་བསྐྲུན་པའི་སྐུ་བཞི་ཡིས་ས་བོན།། དམ་ཚིག་ས
གཙང་མ་ཡི་བརླན་དང་རིམ་གཉིས་ཀྱི་དྲོད་ཀྱིས། །སྨིན་པའི་ཟུང་འཇུག་གི་འབྲས་བུ་མཐོང་ཆོས་ལ་སྩོལ་
ཞིག །སྣོད་བཅུད་དག་པ་ཡེ་ཤེས་ཀྱི་རྣམ་རོལ་དུ་ཤར་ནས། །མཚར་སྡུག་ཕྱག་རྒྱ་ཡིས་ལང་ཚོའི་དཔལ་ཡོན་
ལ་འཁྱུད་པའི། །སེམས་ཉིད་གཞོན་ནུ་དེ་བདེ་སྟོང་ཏིང་འཛིན་གྱི་དཔལ་ལ། །གུ་ཡངས་སེངྒེ་ལྟར་སྤྱོད་པའི་
དགའ་སྟོན་ཞིག་སྩོལ་ཞིག །ལུས་ལ་གནད་དུ་བསྣུན་པ་ཡི་ཐབས་མཁས་ལ་བརྟེན་ནས། །ཆོས་འཁོར་པདྨ་ཡི་
སྦུགས་སུ་རང་བྱུང་དུ་འཁྲུངས་པའི། །ཡན་ལག་བདུན་ལྡན་གྱི་ཞལ་བཟང་མངོན་སུམ་དུ་མཐོང་བའི། །དོན་
གཉིས་ལྷུན་གྲུབ་ཀྱི་བཀའ་དྲིན་རིང་མིན་དུ་སྩོལ་ཞིག །མགོན་ཁྱོད་ཀ་ལཱ་པའི་གྲོང་དུ་འཁོར་བསྒྱུར་གྱི་དབང་
པོར། །བཞེངས་ནས་སྡེ་བཞི་ཡི་ལོངས་སྤྱོད་རྫོགས་ལྡན་ལྟར་མཛད་ཚེ། །བདག་སོགས་དང་པོའི་འདུས་པ་
ཡིས་འཁོར་མཆོག་ཏུ་གྱུར་ཏེ། །དམ་ཆོས་བདུད་རྩི་གཏན་བདེ་ཡི་སྲོག་རྩ་རུ་སྩོལ་ཞིག །འདི་སྣང་འགགས་
པ་ལ་ཕྱོགས་ཚེ་བདེ་ལྡན་གྱི་མགོན་པོ། །བློ་ཆེན་རྒྱལ་སྲས་ཀྱིས་བསྐོར་བའི་ཡིད་འོང་གི་བསུ་མས། །བདེ་
ཅན་མཁའ་སྤྱོད་སོགས་དག་པའི་ཞིང་མཆོག་ཏུ་ཁྲིད་དེ། །ཐེག་མཆོག་གདམས་ངག་གི་ཉིང་ཁུ་ཆད་མེད་དུ་
སྩོལ་ཞིག །མདོར་ན་དུས་གསུམ་དུ་བསགས་པའི་རྣམ་དཀར་གྱི་ཕུང་པོ། །རྗེ་བཙུན་བླ་མ་མཆོག་མཉེས་པའི་
ཆ་རྐྱེན་དུ་འགྱུར་ཞིང་། །འཁྲུལ་བྲལ་དགེ་ལྡན་གྱི་རིང་ལུགས་ཕྱོགས་ཀུན་ཏུ་དར་ནས། །འགྲོ་རྣམས་སྐུ་
གསུམ་གྱི་གོ་འཕང་ཐོབ་ཕྱིར་དུ་བསྔོའོ།།
ཅེས་པ་འདི་ནི་སེ་ར་བྱེས་པ་རབ་འབྱམས་སྨྲ་བ་བློ་བཟང་མཁས་བཙུན་གྱིས་མདོ་སྔགས་ཀྱི་ལམ་གྱི་གནད་ཚང་ཞིང་། བླ་
མས་རྗེས་འཛིན་གྱི་སྨོན་ཚིག་ཉམས་མགུར་གྱི་ཚུལ་དུ་བསྡེབས་པ་འདི་ལྟ་བུ་ཞིག་དགོས་ཞེས་བསྐུལ་མ་མཛད་པ་བཞིན། ༧ཤཱཀྱའི་དགེ་
སློང་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་གྱིས་གཟིམས་ཆུང་བཀའ་གདམས་ཕོ་བྲང་བགྱིས་པའོ།།མ
།



277མགུར་གླུའི་སྐབས།
༣༩
བསམ་པ་གཏིང་ནས་སྐྱོ་འདུག་ཅེས་པའི་མགུར།
ཆུ་བཟང་བླ་མ་ཡེ་ཤེས་རྒྱ་མཚོ། (༡༧༨༩—༡༨༥༦)
༄༅། །དལ་འབྱོར་མི་ལུས་ལེན་དུས་རྣམ་དཔྱོད་འདྲ་ཞིག་འདུག་སྟེ། །མི་ཚེ་དོན་མེད་སོང་དུས་བསམ་པ་
གཏིང་ནས་སྐྱོ་འདུག །སྐྲ་ཕུད་བླ་མར་འབུལ་དུས་རྣམ་དཔྱོད་འདྲ་ཞིག་འདུག་སྟེ། །ཁྱིམ་གྱི་མདུན་མ་དྲན་
དུས་བསམ་པ་གཏིང་ནས་སྐྱོ་འདུག །གཞོན་ནུ་ལང་ཚོ་རྒྱས་དུས་རྣམ་དཔྱོད་འདྲ་ཞིག་འདུག་སྟེ། །ཤི་ནས་
དུར་ཁྲོད་བོར་དུས་བསམ་པ་གཏིང་ནས་སྐྱོ་འདུག །འཁོར་གཡོག་ལོངས་སྤྱོད་རྒྱས་དུས་རྣམ་དཔྱོད་འདྲ་
ཞིག་འདུག་སྟེ། །ངན་འགྲོའི་སྡུག་བསྔལ་མྱོང་དུས་བསམ་པ་གཏིང་ནས་སྐྱོ་འདུག །མཚན་ལྡན་བླ་མ་བསྟེན་
དུས་རྣམ་དཔྱོད་འདྲ་ཞིག་འདུག་སྟེ། །ཅི་གསུང་གྱེན་ལྡོག་བྱེད་དུས་བསམ་པ་གཏིང་ནས་སྐྱོ་འདུག །ཆོས་
གོས་རྣམ་གསུམ་གྱོན་དུས་རྣམ་དཔྱོད་འདྲ་ཞིག་འདུག་སྟེ། །འདི་ཕྱི་གཉིས་མེད་སོང་དུས་བསམ་པ་གཏིང་ནས་
སྐྱོ་འདུག །ཆུང་མ་གཟུགས་མཛེས་སྤངས་པ་རྣམ་དཔྱོད་འདྲ་ཞིག་འདུག་སྟེ། །གཞོན་ནུ་བསྟེན་འཁོར་བྱེད་
དུས་བསམ་པ་གཏིང་ནས་སྐྱོ་འདུག །ལས་འབྲས་བསླུ་མེད་བཤད་དུས་རྣམ་དཔྱོད་འདྲ་ཞིག་འདུག་སྟེ།
ལྐོག་ཏུ་ཆོས་མིན་བྱེད་དུས་བསམ་པ་གཏིང་ནས་སྐྱོ་འདུག །འཁོར་བའི་ཉེས་དམིགས་བཤད་དུས་རྣམ་
དཔྱོད་འདྲ་ཞིག་འདུག་སྟེ། །ས་ཞིང་ནོར་སྒྲུབ་བྱེད་དུས་བསམ་པ་གཏིང་ནས་སྐྱོ་འདུག །སྐྱབས་འགྲོའི་ཕན་
ཡོན་བཤད་དུས་རྣམ་དཔྱོད་འདྲ་ཞིག་འདུག་སྟེ། །བློ་གཏད་འདྲེ་ལ་བཅོལ་དུས་བསམ་པ་གཏིང་ནས་སྐྱོ་
འདུག །ལོང་མེད་ཆོས་བཤད་བྱེད་དུས་རྣམ་དཔྱོད་འདྲ་ཞིག་འདུག་སྟེ། །འཆི་ཁར་མདུན་མ་དྲན་དུས་བསམ་
པ་གཏིང་ནས་སྐྱོ་འདུག །དབེན་པའི་རི་ཁྲོད་འགྲིམས་དུས་རྣམ་དཔྱོད་འདྲ་ཞིག་འདུག་སྟེ། །འཁོར་གཡོག་
མང་པོ་ཉར་དུས་བསམ་པ་གཏིང་ནས་སྐྱོ་འདུག །ཀུན་གྱིས་ཚད་མར་འཛིན་དུས་རྣམ་དཔྱོད་འདྲ་ཞིག་འདུག་
སྟེ། །ཁམ་བོད་ན་རྒྱུ་སྒྲུབ་བྱེད་དུས་བསམ་པ་གཏིང་ནས་སྐྱོ་འདུག །ཐར་པ་དོན་དུ་གཉེར་དུས་རྣམ་དཔྱོད་
འདྲ་ཞིག་འདུག་སྟེ། །རང་རྒྱལ་གཞན་ཕམ་བྱེད་དུས་བསམ་པ་གཏིང་ནས་སྐྱོ་འདུག །བླ་མའི་ཆོས་ར་འགྲིམས་
དུས་རྣམ་དཔྱོད་འདྲ་ཞིག་འདུག་སྟེ། །ཐོས་བསམ་རླུང་ལ་བསྐུར་དུས་བསམ་པ་གཏིང་ནས་སྐྱོ་འདུག །ལུང་
དོན་རིགས་པས་འབྱེད་དུས་རྣམ་དཔྱོད་འདྲ་ཞིག་འདུག་སྟེ། །རློམ་སེམས་ང་རྒྱལ་བྱེད་དུས་བསམ་པ་གཏིང་
ནས་སྐྱོ་འདུག །གཞན་གྱི་སྐྱབས་གནས་བྱེད་དུས་རྣམ་དཔྱོད་འདྲ་ཞིག་འདུག་སྟེ། །གཤིན་རྗེའི་ཁྲིམས་རར་
འགྲིམ་དུས་བསམ་པ་གཏིང་ནས་སྐྱོ་འདུག །མཐོན་པོའི་གདན་ཁྲི་འཛིན་དུས་རྣམ་དཔྱོད་འདྲ་ཞིག་འདུག་



278
ལཟླཞལ་གདམས་དང་མགུར་གླུ་གཅེས་བཏུས།
སྟེ། །འཁོར་འབངས་སྡུག་ལས་བཏང་དུས་བསམ་པ་གཏིང་ནས་སྐྱོ་འདུག །བློ་སྦྱོང་ལམ་རིམ་བསྒོམ་དུས་
རྣམ་དཔྱོད་འདྲ་ཞིག་འདུག་སྟེ། །ཅི་བྱས་ཚེ་འདིར་སོང་དུས་བསམ་པ་གཏིང་ནས་སྐྱོ་འདུག། །བསྐྱེད་རྫོགས་
བཟླས་བསྒོམ་བྱེད་དུས་རྣམ་དཔྱོད་འདྲ་ཞིག་འདུག་སྟེ། །སེམས་ཀྱིས་རྒྱལ་ཁམས་བསྐོར་དུས་བསམ་པ་
གཏིང་ནས་སྐྱོ་འདུག །མཁན་པོའི་གོ་ས་འཛིན་དུས་རྣམ་དཔྱོད་འདྲ་ཞིག་འདུག་སྟེ། །གྲྭ་སའི་ཕྱོགས་རིས་
བྱེད་དུས་བསམ་པ་གཏིང་ནས་སྐྱོ་འདུག །སྤྲུལ་སྐུའི་ངོས་འཛིན་བྱེད་དུས་རྣམ་དཔྱོད་འདྲ་ཞིག་འདུག་སྟེ།།
གོང་མའི་ཞབས་འདྲེན་བྱེད་དུས་བསམ་པ་གཏིང་ནས་སྐྱོ་འདུག །བླ་ཆེན་གོ་ས་འཛིན་དུས་རྣམ་དཔྱོད་འདྲ་
ཞིག་འདུག་སྟེ། །གཞན་ཕྱོགས་སྨད་ར་གཏོང་དུས་བསམ་པ་གཏིང་ནས་སྐྱོ་འདུག །ཆོས་བཤད་དབང་
བསྐུར་བྱེད་དུས་རྣམ་དཔྱོད་འདྲ་ཞིག་འདུག་སྟེ། །འབུལ་བ་ཨ་གཉན་བྱེད་དུས་བསམ་པ་གཏིང་ནས་སྐྱོ་
འདུག །མངོན་ཤེས་ལུང་བསྟན་བཤད་དུས་རྣམ་དཔྱོད་འདྲ་ཞིག་འདུག་སྟེ། །རང་ཉིད་གར་འགྲོ་མ་ཤེས་
བསམ་པ་གཏིང་ནས་སྐྱོ་འདུག །ཟེར་བ་ཞིག་བྲི་བར་ཐལ་སོང༌།། །།



279མགུར་གླུའི་སྐབས།
༤༠
དུས་གནས་དང་མཐུན་པའི་ཞལ་གདམས་མགུར་མ།
གཞན་ཕན་མཐའ་ཡས་འོད་ཟེར། (༡༨༠༠—༡༨༥༥)
༄༅། །རྗེ་གངས་རིའི་མགོན་པོ་སྤྱན་རས་གཟིགས། །ལྷ་ཁྱེད་ཀྱི་ཐུགས་རྗེས་གདུལ་ཞིང་མཆོག །བོད་རུ་
བཞིའི་ཁྱོན་ལ་འཁོད་པ་ཡི། །མིའི་བསམ་སྤྱོད་འདི་ལ་གཟིགས་དང་ཀྱེ།།
སྔོན་སྐྱེས་ནས་ཤི་བར་མ་གྱུར་བའི། །མི་འགའ་ཞིག་མཐོང་བ་མ་མཆིས་ལ། །སླར་འཆི་ལས་
བཤོལ་བར་འགྱུར་བའི་མི། །གཟོད་མཐོང་འགྱུར་རེ་བའང་མ་མཆིས་མོད། །དེ་ཡིན་ཀྱང་ཚེ་འདིའི་ཆེ་
ཐབས་ལ། །དུས་ཉིན་མཚན་ཀུན་ཏུ་བརྩོན་བྱེད་ཅིང་། །ནོར་འབྱོར་བའི་ཆེད་དུ་རང་སྲོག་ཀྱང་། །དེང་ཕངས་
སེམས་མེད་པར་གཏོང་བ་མཐོང་། །ནོར་སྲོག་གི་ཆེད་དུ་བསགས་མིན་ན། །སྲོག་ཆད་ནས་ནོར་གྱི་ཅི་ཞིག་
བྱ། །ནོར་སྦྲང་མའི་སྦྲང་རྩི་འདྲ་བ་དེ། །རང་ཤི་བའི་རྗེས་སུ་གཞན་གྱིས་སྤྱོད། །ད་འབྱོར་བས་བསླུ་བ་འདི་
མཐོང་ན། །གཏམ་གྲགས་པས་བསླུ་བ་སྨོས་ཅི་དགོས། །དཔེ་རི་དྭགས་སྒྲ་ལ་ཉན་པ་བཞིན། །ཁོང་འཆི་
བདག་རྔོན་པ་མི་བཟད་པས། །མི་བདེ་བའི་ཚོར་བ་དོན་གཉེར་ཞིང་། །ཚིག་སྙན་པའི་སྒྲ་ལ་ཞན་པ་དེ། །སྒྲ་
བྲག་ཆ་འདྲ་བས་མགོ་བསྐོར་ནས། །ད་ཅུར་གྱིས་གསོད་པ་མ་ཤེས་བླུན། །སྲིད་འདི་ན་གྲགས་དང་འབྱོར་
ལྡན་པ། །སྟོང་འཁོར་ལོས་སྒྱུར་བའི་རྒྱལ་པོ་འམ། །ལྷ་ཚངས་པའི་དཔལ་ལ་དབང་བསྒྱུར་ཀྱང་། །ཚེ་ཕྱི་
མར་ཕན་པ་ཅང་མ་མཐོང་། །དེ་མེད་ན་མཁའ་ཡི་འཇའ་རིས་བཞིན། །དུས་ད་ལྟ་ཡལ་བར་འགྱུར་འདི་ལ།།
བློ་གཏོད་པ་བྱིས་པའི་ངང་ཚུལ་ལམ། །སེམས་བདུད་སྡེས་བསླུས་པ་མ་ལགས་སམ། །ཚུལ་འདི་འདྲའི་རང་
བཞིན་མི་ཤེས་པའི། །མི་རྨོངས་པའི་སྐྱེ་བོ་འདི་དག་ཀུན། །ཡུལ་བཟང་ངན་རྣམ་དབྱེ་མ་ཕྱེ་བས། །སྤང་བླང་
གི་གནས་ལམ་མགོ་བོ་འཁོར། །ཁོང་ཆོས་དང་ཆོས་བཞིན་སྤྱོད་པ་ཡི། །གང་ཟག་ཀུན་ལམ་ཁའི་རྡོ་བཞིན་
བོར། །ཆོས་མིན་དང་ཆོས་མིན་སྤྱོད་པའི་མི། །གཡོ་སྒྱུ་དང་ཁྲམ་རྫུན་མཁན་ལ་འདུད། །དགེ་སྤྱོད་ལ་ཀུན་
གྱིས་སྨད་བྱེད་ཅིང་། །སྡིག་སྤྱོད་ལ་བསྟོད་བསྔགས་འབྲུ ག་བཞིན་ལྡིར། །ཚོགས་དག་པའི་ཞིང་ལ་མི་
གསོགས་པར། །མི་ཁེ་དྲེག་ཅན་ལ་གཏོང་ཕོད་སྐྱེད། །ཆོས་ཚུལ་བཞིན་སྒྲུབ་ལ་མི་གུས་ཤིང་། །ཚིག་ཁ་
བཤད་ཙམ་ལ་བསྟོད་བསྔགས་སྒྲོགས། །སྐྱབས་དཀོན་མཆོག་གསུམ་ཞེས་ཟེར་ན་ཡང་། །ཚེ་འདི་ཕྱིའི་བློ་
གཏད་གཞན་ལ་འཚོལ། །སྲིད་འདི་ཡི་བདེ་སྡུག་དགེ་སྡིག་གི །ལས་བསགས་པའི་འབྲས་བུར་མི་ཤེས་
པར། །དུས་ད་ལྟའི་བདེ་སྡུག་འདོར་ལེན་ལ། །ཉིན་མཚན་དུ་བརྩོན་པ་ཡི་རེ་མུག །སྔར་ས་བོན་གྲུང་པོ་མ་



280ཞལ་གདམས་དང་མགུར་གླུ་གཅེས་བཏུས།
བཏབས་པའི། །འབྲས་མངར་མི་ཟ་འདོད་འཁྲུལ་མིན་ནམ། །དུས་ད་ལྟ་སྡིག་ཧམ་གང་ཆེ་ཡིས། །ཉེས་མེད་
ཀྱི་རི་དྭགས་གཤོར་བ་དང་། །དྲིན་ཅན་གྱི་ཕྱུགས་ལུག་གསོད་པ་སོགས། །སྡིག་སྤྱོད་ལ་ངོ་སོ་བྱེད་ལུགས་
འདིས། །ད་ཕན་ཡང་བདེ་བ་ཅང་འཐོབ་བམ། །རྒྱལ་ཁྲིམས་ཀྱི་ཞལ་ལྕེ་འཁྱོགས་ལུགས་དང་། །འབངས་
འཁོར་གྱི་གཡོ་སྒྱུ་ཁྲམ་གསུམ་འདིར། །ཡོངས་བསམ་ཞིང་བསམ་ན་གངས་ལྗོངས་འདི། །ད་སྐྱིད་པའི་རེ་བ་
མ་ཟད་དམ། །ཡུལ་དམ་པ་རྣམས་ལ་དད་པའི་མིག །དེ་ལོག་ལྟའི་རབ་རིབ་ཀྱིས་ཁེབས་ཤིང་། །སྨན་
མཛེས་མའི་གདོང་ལ་ཆགས་པའི་མིག །དེ་སྦྱོང་བའི་ཐབས་ཀྱིས་ཉིན་མཚན་འདའ། །དུས་གཏན་གྱི་བདེ་
བ་ཀུན་བོར་ནས། །ཚེ་འདི་ཡི་བདེ་བ་ལྷུར་ལེན་པ། །དཔེ་དུག་ལྡན་ཟས་ལ་སྤྱོད་པ་བཞིན། །འབྲས་སྡུག་
བསྔལ་ཆེད་དུ་སྒྲུབ་པར་ཟད། །མི་མཆོག་དམན་ཀུན་གྱི་བསམ་སྦྱོར་ཀུན། །ལས་སྡིག་པའི་ལམ་དུ་ཞུགས་
པ་དེས། །ཕྱོགས་ཀུན་ཏུ་ནད་མཚོན་མུ་གེ་སོགས། །ད་མི་འདོད་བཞིན་དུ་ཆར་བཞིན་འབབ། །དོན་དེ་ཕྱིར་
རྙེད་བདེ་གྲགས་བསྟོད་བཞིའི། །ཕྱོགས་དོན་དུ་གཉེར་བའི་འབད་པ་འདིས། །རང་མི་མཐུན་ཕྱོགས་བཞི་
དང་བླངས་ནས། །མཐར་སྡུག་བསྔལ་རྒྱ་མཚོར་འཇུག་ལ་རེག །ཚུལ་དེས་ན་སྙིང་པོ་མེད་པ་ཡི། །གཟུགས་
ཆུ་ཁའི་དབུ་བ་ལྟ་བུ་ལ། །བཟང་འདོད་ཀྱི་བྱི་དོར་བྱེད་པ་དེ། །དོན་མེད་ཀྱི་ངལ་བ་བསྟེན་པར་ཟད། །ཆུའི་
ཆུ་བུར་ལྟ་བུའི་ཚོར་བ་ལ། །ད་བདེན་ནོ་སྙམ་དུ་ཞེན་པ་འཁྲུལ། །ཡུལ་བདེན་པ་མེད་ལ་མཚན་འཛིན་གྱི།།
བློའི་འདུ་ཤེས་རི་སྐྱེས་གཞོན་ནུ་བཞིན། །དོན་སྨིག་རྒྱུའི་ཆུ་ལ་སྤྱོད་འདོད་ཀྱང་། །སེམས་རེ་བའི་ཡོལ་གོ་ནམ་
ཞིག་གང་། །ལས་བྱས་ཀྱང་ཟིན་མེད་འདུ་བྱེད་འདི། །ད་ཅམ་གྱིས་འཇོག་པར་རིགས་ན་ཡང་། །མི་ཤེས་
མེད་ཆུ་ཤིང་སྡོང་པོ་ལ། །དོན་སྙིང་པོར་རློམ་བཞིན་གལ་གྱིས་འཇུག །དབང་ཡུལ་གྱི་རྒྱུ་རྐྱེན་ཚོགས་པ་ལས།།
སེམས་ཚོགས་དྲུག་སྒྱུ་མ་བཞིན་འཆར་ཡང་། །འདིར་རང་བཞིན་ཡོད་པ་མ་ལགས་པས། །ད་སྟོང་ཉིད་
རྟོགས་པའི་ཐབས་བཙལ་རིགས། །གནས་ཡུལ་ཀྱང་དྲི་ཟའི་གྲོང་ཁྱེར་བཞིན། །སྐབས་སྐབས་སུ་ངེས་མེད་
འགྱུར་བས་ན། །ཡུལ་གཅིག་ཏུ་བདེ་བར་སྡོད་འདོད་པའི། །བློ་འདི་ཡང་རྟག་འཛིན་རྒན་མོས་བསླུས། །སྤྱིར་
ཆོས་ཀུན་ཆུ་ནང་ཟླ་གཟུགས་ལྟར། །སྣང་བཞིན་དུ་བདེན་པར་མ་གྲུབ་པའི། །ཚུལ་འདི་འདྲ་ལགས་ཀྱང་
འགྲོ་བ་འདི། །ད་བདེན་མེད་བདེན་པར་བཟུངས་བཟུངས་ནས། །སྲིད་འཁོར་བའི་སྡུག་བསྔལ་མྱོང་བའི་
ཚུལ། །འདི་བསམ་ན་སྙིང་རྩ་དབང་མེད་འདར། །ཀྱེ་མ་ཧོ་རྗེ་བཙུན་སྤྱན་རས་གཟིགས། །ཀྱེ་མ་ཧོ་འཁོར་
བའི་སེམས་ཅན་སྐྱོབས། །མ་འགྲོ་ཀུན་གྲུ་འཛིན་རི་བོ་རུ། །དུས་ད་ལྟ་ཉིད་དུ་འདྲེན་པར་མཛོད།།
ཅེས་པའང་བླ་མ་དམ་པ་ཤེས་རབ་རྒྱ་མཚོ་ནས་ད་ལྟའི་དུས་གནས་དང་མཐུན་པའི་ཞལ་གདམས་མགུར་མ་ཞིག་དགོས་ཞེས་
ཆེད་དུ་བསྐུལ་བའི་བཞེད་སྐོང་དུ། རྒྱལ་བའི་སྲས་པོ་གཞན་ཕན་མཐའ་ཡས་སུ་འབོད་པས་སེམས་ལ་གང་ཤར་འཛེམ་མེད་དུ་བྲིས་ཏེ་ཡེར་
བ་ལྷ་རི་སྙིང་པོའི་མགུལ་ནས་སྤྲིང་བ་དགེའོ།། །



281མགུར་གླུའི་སྐབས།
༤༡
ཀ ཁྱི་རྒ་དབེན་པར་གནས་པའི་ཚེ།
རྫ་དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་དབང་པོ། (༡༨༠༨-༡༨༢༧)
༄༅། །བླ་མའི་ཞབས་ལ་ཕྱག་འཚལ་ལོ། །ཁྱི་རྒན་དབེན་པར་གནས་པའི་ཚེ། །སྐྱབས་མགོན་དམ་པའི་
གསུང་ཐོས་ནས། །ང་ཡང་དེ་འདྲ་སྨྲ་སྙིང་འདོད།།
ངས་དང་པོ་བླ་མ་མཇལ་ཙ་ན། །དེད་དཔོན་གསེར་གླིང་སླེབས་པ་ལྟར། །འདོད་པ་གྲུབ་པའི་
ཉམས་ཞིག་ཤར། །ཆོས་དོན་གཉེར་བ་དེ་ལྟར་ལགས། །བར་དུ་བླ་མ་མཇལ་ཙ་ན། །ཉེས་ཆེན་དཔོན་དང་
མཇལ་བ་བཞིན། །རང་གནོང་ཡོད་པའི་ཉམས་ཞིག་ཤར། །བཀའ་བཀྱོན་ཆེ་བ་དེ་ལྟར་ལགས། །ད་ལྟ་བླ་
མ་མཇལ་ཙ་ན། །ཕུག་རོན་ལྷ་ཁང་ཉལ་བ་ལྟར། །མཉམ་འགྲོགས་བྱེད་པའི་ཉམས་ཞིག་ཤར། །རྒྱང་རིང་
སྡོད་པ་དེ་ལྟར་ལགས། །དང་པོ་གདམས་ངག་ཐོས་ཙ་ན། །བཀྲེས་པ་ཟས་དང་འཕྲད་པ་བཞིན། །འཕྲལ་དུ་
སྤྱོད་འདོད་ཉམས་ཞིག་ཤར། །ཉམས་ལེན་བྱེད་ལོ་དེ་ལྟར་ལགས། །བར་དུ་གདམས་ངག་ཐོས་ཙ་ན། །ཐག་
རིང་རྒྱང་སྐད་ལབ་པ་བཞིན། །ཐེ་ཚོམ་ཆེ་བའི་ཉམས་ཞིག་ཤར། །སྒྲོ་འདོགས་མ་ཆོད་དེ་ལྟར་ལགས། །ད་
ལྟ་གདམས་ངག་ཐོས་ཙ་ན། །སྐྱུག་པ་སླར་ལ་ཟ་བཅུག་བཞིན། །ཞེན་པ་ལོག་པའི་ཉམས་ཞིག་ཤར། །ཞུ་
འདོད་མེད་པ་དེ་དེ་ལྟར་ལགས། །དང་པོ་དབེན་པ་བརྟེན་ཙ་ན། །མགྲོན་པོ་རང་ཁྱིམ་སླེབས་པ་ལྟར།།
སེམས་བག་ཕེབས་པའི་ཉམས་ཞིག་ཤར། །སྡོད་སྙིང་བྲོད་པ་དེ་ལྟར་ལགས། །བར་དུ་དབེན་པ་བརྟེན་ཙ་ན།།
མཛེས་མ་གཅིག་པུར་སྡོད་པ་བཞིན། །སྡོད་དུ་མི་ཚུགས་ཉམས་ཞིག་ཤར། །འགྲོ་འདུག་མང་བ་དེ་ལྟར་
ལགས། །ད་ལྟ་དབེན་པ་བརྟེན་ཙ་ན། །ཁྱི་རྒན་གད་འོག་འཆི་བ་བཞིན། །སྡོད་ས་བཟང་བའི་ཉམས་ཞིག་
ཤར། །རོ་སྐུང་བྱེད་པ་དེ་ལྟར་ལགས། །དང་པོ་ལྟ་བ་བསམ་ཙ་ན། །རྒོད་པོ་ཚང་མལ་ཚོལ་བ་བཞིན། །མཐོ་
ན་དགའ་བའི་ཉམས་ཞིག་ཤར། །ཁ་ལྟ་བྱེད་པ་དེ་ལྟར་ལགས། །བར་དུ་ལྟ་བ་བསམ་ཙ་ན། །ཁ་བྲག་ལམ་
དུ་ཞུགས་པ་འདྲ། །ནོར་ས་ཡོད་པའི་ཉམས་ཙ་ན། །ཁ་རོག་སྡོད་པ་དེ་ལྟར་ལགས། །ད་ལྟ་ལྟ་བ་བསམ་ཙ་
ན། །རྒན་པོས་བྱིས་པ་འདྲིད་པ་བཞིན། །མགོ་སྐོར་ཡིན་པའི་ཉམས་ཞིག་ཤར། །བློ་གཏད་མེད་པ་དེ་ལྟར་
ལགས། །དང་པོ་བསྒོམ་པ་བསམ་ཙ་ན། །ཡིད་མཐུན་ཕོ་མོ་འཕྲད་པ་བཞིན། །དགའ་བདེ་སྤྲོ་བའི་ཉམས་
ཞིག་ཤར། །སྒོམ་སྙིང་བྲོད་པ་དེ་ལྟར་ལགས། །བར་དུ་བསྒོམ་པ་བསམ་ཙ་ན། །ཤེད་མེད་ཁུར་གྱིས་ནོན་པ་
བཞིན། །ངལ་དུབ་ཆད་པའི་ཉམས་ཞིག་ཤར། །སྒོམ་ཡུན་ཐུང་བ་དེ་ལྟར་ལགས། །ད་ལྟ་སྒོམ་J་པ་བསམ་



282ཞལ་གདམས་དང་མགུར་གླུ་གཅེས་བཏུས།
ཙ་ན། །རྒྱ་ཁབ་རྡོ་ཐོག་བསླང་བ་བཞིན། །སྐད་ཅིག་མི་གནས་ཉམས་ཞིག་ཤར། །སྒོམ་འདོད་མེད་པ་དེ་
ལྟར་ལགས། །དང་པོ་སྤྱོད་པ་བསམ་ཙ་ན། །རྟ་རྒོད་སྒྲོགས་སུ་བཅུག་པ་བཞིན། །སྡོམ་པས་སྡོམ་པའི་
ཉམས་ཞིག་ཤར། །ཚུལ་འཆོས་བྱེད་པ་དེ་ལྟར་ལགས། །བར་དུ་སྤྱོད་པ་བསམ་ཙ་ན། །ཁྱི་རྒན་རྟོད་ཕུར་
ཐོན་པ་བཞིན། །གང་དགར་ཡན་པའི་ཉམས་ཞིག་ཤར། །སྡོམ་པ་ཤོར་བ་དེ་ལྟར་ལགས། །ད་ལྟ་སྤྱོད་པ་
བསམ་ཙ་ན། །འཕྱོན་མ་ངོ་སུན་བུད་པ་བཞིན། །མདོ་འདྲ་མ་ཡི་ཉམས་ཞིག་ཤར། །སྐྱིད་སྡུག་མེད་པ་དེ་
ལྟར་ལགས། །དང་པོ་འབྲས་བུ་བསམ་ཙ་ན། །གཡོ་ཅན་ཚོང་ཟོང་བསྔགས་པ་བཞིན། །ཐོབ་བྱ་བཟང་བའི་
ཉམས་ཞིག་ཤར། །རེ་འདོད་ཆེ་བ་དེ་ལྟར་ལགས། །བར་དུ་འབྲས་བུ་བསམ་ཙ་ན། །རྒྱ་མཚོའི་ཕ་རོལ་ཚུ་
རོལ་བཞིན། །ཁ་ཐག་རིང་བའི་ཉམས་ཞིག་ཤར། །ཡིད་སྨོན་ཆུང་བ་དེ་ལྟར་ལགས། །ད་ལྟ་འབྲས་བུ་
བསམ་ཙ་ན། །འཇབ་རྐུན་མཚན་མོ་ཟད་པ་བཞིན། །ཐབས་དང་བྲལ་བའི་ཉམས་ཞིག་ཤར། །རེ་ཐག་ཆོད་
པ་དེ་ལྟ་ལགས། །དང་པོ་བཤད་པ་བྱེད་ཙ་ན། །མཛེས་མ་ཁྲོམ་གསེབ་སླེབས་པ་ལྟར། །རང་མཁས་ངོམ་
པའི་ཉམས་ཞིག་ཤར། །བཤད་སྒྲོས་འདོད་པ་དེ་ལྟར་ལགས། །བར་དུ་བཤད་པ་བྱེད་ཙ་ན། །རྒན་པོས་
གནའ་སྒྲུང་འཆད་པ་ལྟར། །ཆོས་རྒྱུས་ཆེ་བའི་ཉམས་ཞིག་ཤར། །བཤད་ཚོགས་མང་བ་དེ་ལྟར་ལགས། །ད་
ལྟ་བཤད་པ་བྱེད་ཙ་ན། །འདྲེ་ངན་སྔགས་པས་གཟིར་བ་བཞིན། །རང་མཚངས་འཆད་པའི་ཉམས་ཞིག་
ཤར། །ངོ་རེ་ཚ་བ་དེ་ལྟར་ལགས། །དང་པོ་རྩོད་པ་བྱེད་ཙ་ན། །གྱོད་ངན་ཁྲིམས་སར་གཏུག་པ་བཞིན། །རང་
ཁེ་འདོད་པའི་ཉམས་ཞིག་ཤར། །ཁོང་ཁྲོ་མང་བ་དེ་ལྟར་ལགས། །བར་དུ་རྩོད་པ་བྱེད་ཙ་ན། །གཟུ་བོས་
བདེན་དཔང་ལྟ་བ་ལྟར། །ངེས་དོན་ཚོལ་བའི་ཉམས་ཞིག་ཤར། །རིག་པ་བསྒྲིམ་པ་དེ་ལྟར་ལགས། །ད་ལྟ་
རྩོད་པ་བྱེད་ཙ་ན། །རྫུན་མས་ས་མཐའ་འགྲིམ་པ་བཞིན། །གང་སྨྲས་ཆོག་པའི་ཉམས་ཞིག་ཤར། །ཟང་
ཐལ་བུད་པ་དེ་ལྟར་ལགས། །དང་པོ་རྩོམ་པ་བྱེད་ཙ་ན། །གྲུབ་ཐོབ་དོ་ཧ་འཆད་པ་ལྟར། །ཞུགས་ཀྱིས་རྡོལ་
བའི་ཉམས་ཞིག་ཤར། །བཅས་བཅོས་མེད་པ་དེ་ལྟར་ལགས། །བར་དུ་རྩོམ་པ་བྱེད་ཙ་ན། །མཁས་པས་
སྙན་ངག་བྱེད་པ་ལྟར། །ཚིག་ལ་སྒྲིམ་པའི་ཉམས་ཞིག་ཤར། །སྡེབས་ལེགས་སྒྲིགས་པ་དེ་ལྟར་ལགས། །ད་
ལྟ་རྩོམ་པ་བྱེད་ཙ་ན། །རྒྱུས་མེད་ལམ་ཡིག་བྲི་བ་ལྟར། །དགོས་པ་མེད་པའི་ཉམས་ཞིག་ཤར། །སྣག་ཤོག་
མི་གྲོན་དེ་ལྟར་ལགས། །དང་པོ་མཆེད་གྲོགས་འགྲོགས་ཙ་ན། །སྟག་ཤར་མདའ་གྲལ་འཚོགས་པ་བཞིན།།
འགྲན་སེམས་ཆེ་བའི་ཉམས་ཞིག་ཤར། །ཆགས་སྡང་བྱེད་པ་དེ་ལྟར་ལགས། །བར་དུ་གྲོགས་མཆེད་
འགྲོགས་ཙ་ན། །སྨད་འཚོང་ཚོང་དུས་ཕྱིན་པ་བཞིན། །ཀུན་དང་མཐུན་པའི་ཉམས་ཞིག་ཤར། །ཤག་པོ་མང་
བ་དེ་ལྟར་ལགས། །ད་ལྟ་མཆེད་གྲོགས་འགྲོགས་ཙ་ན། །མཛེ་བོ་ཚོགས་སུ་ཕྱིན་པ་བཞིན། །མི་ཁྱུར་མི་ཚུད་



283མགུར་གླུའི་སྐབས།
ཉམས་ཞིག་ཤར། །གཅིག་པུར་སྡོད་པ་དེ་ལྟར་ལགས། །དང་པོ་ནོར་རྫས་མཐོང་ཙ་ན། །བྱིས་པས་མེ་ཏོག་
ཐུ་བ་ལྟར། །འཕྲལ་དགའ་ཙམ་གྱི་ཉམས་ཞིག་ཤར། །གསོག་འཇོག་མེད་པ་དེ་ལྟར་ལགས། །བར་དུ་ནོར་
རྫས་མཐོང་ཙ་ན། །ཞབས་རྡོལ་སྣོད་དུ་ཆུ་བླུགས་ལྟར། །ཁེང་དུ་མེད་པའི་ཉམས་ཞིག་ཤར། །རྙེད་ཚོལ་ཉུང་
བ་དེ་ལྟར་ལགས། །ད་ལྟ་ནོར་རྫས་མཐོང་ཙ་ན། །སྤྲང་རྒན་བུ་མང་སྐྱེས་པ་ལྟར། །ཁུར་དུ་ལྕི་བའི་ཉམས་
ཞིག་ཤར། །མེད་ན་དགའ་བ་དེ་ལྟར་ལགས། །དང་པོ་འཁོར་གཡོགས་བསྟེན་ཙ་ན། །གླ་མི་ལས་གྲལ་
འདུས་པ་ལྟར། །བཀོལ་དུ་སྡུད་པའི་ཉམས་ཞིག་ཤར། །ཕན་སེམས་བྱེད་པ་དེ་ལྟར་ལགས། །བར་དུ་འཁོར་
གཡོགས་བསྟེན་ཙ་ན། །བཙུན་ཆུང་དགེ་རྒན་བསྟེན་པ་བཞིན། །རང་དབང་འཆོར་བའི་ཉམས་ཞིག་ཤར།།
འབྲེལ་ཐག་གཅོད་པ་དེ་ལྟར་ལགས། །ད་ལྟ་འཁོར་གཡོགས་བསྟེན་ཙ་ན། །ཁྱི་རྐུན་ཁྱིམ་དུ་ཞུགས་པ་བཞིན།།
གང་ཡོད་བརླག་པའི་ཉམས་ཞིག་ཤར། །ཁེར་འགྲོས་བྱེད་པ་དེ་ལྟར་ལགས། །དང་པོ་སློབ་མ་བྱུང་ཙ་ན།།
དཔོན་སར་གཡོག་གིས་བཟུང་བ་བཞིན། །རང་ཆེ་འདོད་པའི་ཉམས་ཞིག་ཤར། །ལེགས་སོ་བྱེད་པ་དེ་ལྟར་
ལགས། །བར་དུ་སློབ་མ་བྱུང་ཙ་ན། །གནས་ཆེན་མགྲོན་པོ་སླེབ་པ་བཞིན། །བློ་གཏད་བྱེད་པའི་ཉམས་ཞིག་
ཤར། །གང་ཕན་བྱེད་པ་དེ་ལྟར་ལགས། །ད་ལྟ་སློབ་མ་བྱུང་ཙ་ན། །གཉན་སའི་ལྷ་འདྲེ་སློང་བ་བཞིན། །ཅོ་
འདྲི་བྱེད་པའི་ཉམས་ཞིག་ཤར། །རྡོ་དེད་བྱེད་པ་དེ་ལྟར་ལགས། །རྡོ་དེད་བྱེད་པའི་གསུང་ལན་རྫོགས་སོ།། །།
ཁ མཚུངས་དོན་མན་ངག་རྡོ་རྗེའི་ཐོལ་གླུ་ལས་
མི་རྟག་དྲན་བསྐུལ་གྱི་མགུར།
༈ ན་མོ་གུ་རུ། སྐྱེ་མེད་ཆོས་སྐུའི་ཕོ་བྲང་བློ་བྲལ་གྱི་རྒྱལ་ཁབ། །གཉུག་མ་ཟང་ཐལ་གདོད་མའི་
གཞི་ཀློང་ན་བཞུགས་པའི། །ཆོས་ཟད་རིག་པའི་ཆོས་ཉིད་ཡེ་གྲོལ་གྱི་ཐིག་ལེ། །དྲི་མེད་འོད་ཟེར་ཆོས་སྐུའི་
བླ་མ་དེ་མཁྱེན་ནོ། །འགག་མེད་རང་མདངས་སྣང་ཆ་འོད་གསལ་གྱི་ཚོམ་བུ། །བསྐྱེད་རྫོགས་དགོངས་པ་
དབྱེར་མེད་ཚད་ཕེབས་ཀྱི་རིག་གདངས། །ལྷུན་གྲུབ་ཞི་ཁྲོའི་རྣམ་རོལ་སྒྱུ་འཕྲུལ་གྱི་རོལ་གར། །ལོངས་སྐུའི་
བླ་མ་མཁྱེན་བརྩེའི་འོད་ཟེར་དེ་མཁྱེན་ནོ། །ཐུགས་རྗེ་སྤྲུལ་པའི་རྣམ་རོལ་འགྲོ་ཀུན་གྱི་ལམ་སྟོན། །གང་
འདུ ལ་སྒྱུ་མའི་ཆོ་འཕྲུལ་ཐར་ལམ་གྱི་ས་མཁན། །འབྲེལ་ཚད་ཐེག་གསུམ་བདུ ད་རྩིའི་ལམ་བཟང་ལ་
འགོད་པའི། །སྐུ་གསུམ་དབྱེར་མེད་རྩ་བའི་བླ་མ་དེ་མཁྱེན་ནོ།།
མི་རྟག་སྟག་བསྔལ་གྲོང་ཁྱེར་འཁོར་བ་ཡི་གནས་རིས། །ཕྱི་ནང་གང་ལ་བསམ་ཀྱང་སྐྱོ་ཤས་ཀྱི་



284
1ཞལ་གདམས་དང་མགུར་གླུ་གཅེས་བཏུས།
སྣོན་མ། །སྡུག་བསྔལ་ཟད་མཐའ་མེད་པའི་སྣང་ཚུལ་འདི་མཐོང་ནས། །སེམས་ཡོད་སྐལ་བཟང་ཡོད་ན་
ཐར་ལམ་ལ་སྙེགས་རིན། །ཡིད་འོང་མེ་ཏོག་སྐྱེད་ཚལ་འཇའ་ཚོན་ལས་བཀྲ་བ། །སྐལ་བཟང་ལྷ་ཡུལ་
ལགས་སྙམ་ཡིད་སྨོན་རང་ཤོར་ཡང་། །གྲང་ངར་དགུན་ཟླའི་རྒྱལ་མོའི་རེག་བྱ་ཡིས་བྲན་ཚེ། །མི་སྡུག་ཡི་
དྭགས་སྲིན་པོའི་ཡུལ་ལྗོངས་ལྟར་གྱུར་སོང་། །ལྕུག་ཕྲན་ཡལ་ག་སྐྱོད་པའི་ལོ་འདབས་ཀྱི་ཁྲོད་ནས། །དབྱངས་
སྙན་ཁུ་བྱུག་བུ་མོའི་སྙན་འགྱུར་གྱི་གླུ་སྒྲ། །གདངས་སྙན་དྲི་ཟའི་ན་ཆུང་པི་ཝང་ལ་འགྲན་ཀྱང་། །སྐྱོན་སེར་
སྟོན་ཟླའི་རྒྱལ་མོའི་བང་ཆེན་གྱིས་བསྐུལ་ནས། །མི་སྡོད་ལྷོ་མོན་ནགས་མའི་ལྗོངས་ཚལ་དུ་ཐེག་དུས། །འདུས་
ཚད་བྲལ་བའི་ཆོས་ལ་ཡིད་ཆེས་རང་སྐྱེས་བྱུང་། །ཁར་སང་ཟླ་བ་སྔ་མར་མིག་ལམ་ན་མེད་དེ། །དེང་སང་
བཀྲག་དར་འཛོམ་པའི་ངོ་མཚར་གྱི་ལྟད་མོ། །སྐད་སྙན་བྱི་ཆུང་ཁྱུ་ཡི་འདུན་ས་རུ་མཛེས་ཀྱང་། །སང་ཞོག་
ཆུ་ཤེལ་དཀྱིལ་འཁོར་སྨིན་དྲུག་གིས་ཉ་ཚེ། །ཕུན་ཚོགས་ལང་ཚོའི་བཀྲག་དར་འདི་བཞིན་དུ་ཡོད་དམ།།
ལོངས་སྤྱོད་རྟག་པ་མེད་པ་གཡར་པོ་ཡི་རྫ་ས་ལ། །བག་ཙམ་རང་དབང་ཡོད་དུས་ཡུན་རིང་གི་རྒྱག་ཕྱེ། །སྦྱིན་
པའི་ཐབས་ཀྱིས་མ་ལོན་སེར་སྣ་ཡིས་བཅིང་རྣམས། །འཕྲལ་སྣང་རྨི་ལམ་སད་འདྲའི་དུཁ་ཡིས་སླེབས་
དུས། །གསོག་བསྲུང་སྡིག་པའི་ཁུར་ལས་སྤྱོད་རྒྱུ་གཞན་མི་འདུག །ཀྱེ་མ་ཕྱི་ཡུལ་འཁྲུལ་བ་སྡུག་བསྔལ་གྱི་
སྣོད་ལ། །བདེན་ཞེན་རྟག་ཆད་ཞེན་པའི་ཉམ་ཐག་གི་འགྲོ་ཁམས། །དྲིན་ཅན་མཚུངས་མེད་བླ་མའི་ཐུགས་
རྗེ་ཡིས་གཟིགས་ནས། །ཡུལ་སྣང་དཔེ་རུ་འཆར་བར་བྱིན་གྱིས་རང་རློབས་ཤིག །སྐྱེས་ཚད་འཆི་བའི་ལམ་
དུ་འཛོལ་མེད་དུ་ཞུགས་པའི། །གཟུར་མེད་དོགས་མོའི་འཕྲང་ན་འཆི་བདག་གི་གཤིན་རྗེས། །ཁྲོས་པའི་
སྡང་མིག་གཡོ་ཞིང་མི་སྡུག་གི་བཞིན་ངོམ། །གསོད་བྱེད་དགྲ་སྟ་གདེང་ནས་ཞག་ནག་གིས་འདེབས་དྲུང་།།
མི་སྡོད་འཕྲལ་འཕྲལ་རྒྱུག་པའི་གསོན་ལུས་ཀྱི་སེམས་ཅན། །སང་ཕོད་སོ་ཚེས་གཉེར་ལས་འཆི་སྙམ་རང་
མི་འདུག །འབྲུ་དཀར་སྣོད་དུ་བསགས་པ་ས་འོག་ཏུ་གཏོར་ནས། །སང་ཕོད་སྙེ་མ་ལེགས་པའི་འབྲས་དྲུག་
ལ་རློམ་སྟེ། །བདག་པོའི་ཚེ་ཚད་བརྐོས་བཞག་རང་རེའི་ནི་མི་ཤེས། །སྟོན་ཟླའི་འབྲུ་ཆང་འཐུང་དུས་ཡོད་
ཐག་རང་ཆོད་དམ། །ཤི་སྙམ་ཡིད་ལ་མེད་པའི་ཕོ་རྒོད་ཀྱི་བཙན་པོ། །མི་དང་རོ་ཡི་འགྱུར་འཚམ་དབུགས་
གཅིག་གི་འགྲོ་ལུགས། །ཨེ་གཟིགས་གཞོན་པ་འཆི་བའི་ལུས་སེམས་ཀྱི་འབྲལ་ཚུལ། །སླ་ལ་འཇིགས་སྐྲག་
སྐྱེ་བའི་ཉམ་ང་ཞིག་ཡོད་སྐད། །ཐོད་རྒྱན་མེ་ཏོག་འཕྱང་བའི་ན་ཆུང་གི་མཛེས་མ། །སྐྲ་དཀར་ལང་ཚོས་ནོན་
པ་ནམ་རེད་རང་ཨེ་ཤེས། །རྒ་ཤི་འཇབ་ནས་འོང་བ་མེལ་ཙེ་ཡིས་མི་ཁེག །ཅི་བྱས་རྒ་བའི་སྡུག་བསྔལ་
འཆི་བ་ལས་ཐུ་འོང་། །ལུས་ཞེས་གཅེས་པར་བསྐྱང་ཡང་འབྱུང་འདུས་ཀྱི་ནད་རེད། །རྐྱེན་ངན་གློ་བུར་བྱུང་
ན་ཟུ ག་ཟེར་གྱི་མདའ་མོས། །ལུ ས་སེམས་བར་ལག་ཕྲལ་ནས་འཆི་བདག་ལ་གཏོད་གཏོང་། །རོ་ཞེས་j



285
ང་བཞིན་མགུར་གླུའི་སྐབས།
འཇིགས་སྣང་སྐྱེ་བ་རང་དྲུང་ན་འདུག་གོ །ཀྱེ་མ་འཁྲུལ་སྣང་འཁོར་བས་ཡུན་རིང་དུ་བསླུས་བསླུས། །འཁྲུལ་
རྟོག་རྩ་བ་མ་ཆོད་ཉམ་ཐག་གི་འགྲོ་ལ། །མཚུངས་མེད་དྲིན་ཆེན་བླ་མའི་ཐུགས་རྗེ་ཡིས་གཟིགས་ནས། །ཨ་
འཐས་འཁྲུལ་བ་ཞིག་པར་བྱིན་གྱིས་རང་རློབས་ཤིག །མཐོན་པོ་རང་དབང་ཡོད་ཚད་རང་འདོད་ཀྱི་ང་རོ།།
དམའ་མོ་རང་སྤྱོད་སྐྱོང་ཚད་གཞན་བསླུ་ཡི་གཡོ་སྒྱུ། །སུ་དང་གང་ལ་བལྟས་ཀྱང་ཡིད་ཆེས་རང་མི་འདུག།
སྙིང་ནས་བློ་གཏད་ཕེར་བ་དཀོན་མཆོག་གསུམ་ཁོ་ན། །རྒྱལ་པོས་མངའ་རིས་མི་སྐྱོང་ཏིལ་འབྲུ་བཞིན་
བཙིར་ནས། །ལོངས་སྤྱོད་ཏིལ་མར་འཐུང་སྟེ་བྱམས་སྐྱོང་དང་བྲལ་འདུག །འབངས་མིས་དཔོན་པོ་མི་ཁུར་
དགྲ་ཟླ་བཞིན་བལྟས་ནས། །བཅོས་མའི་ཁ་གསག་འཇམ་པོས་ངོ་བསྲུང་ཙམ་བྱེད་འདུག །བླ་མས་དམ་
ཆོས་མི་གསུང་མངའ་ཐང་རྒྱ་བསྐྱེད་ནས། །ཆེ་བཙན་རྒྱལ་པོའི་ལད་མོ་ཐུགས་ཉམས་ལ་བཞེས་འདུག །སློབ་
མས་ཆོས་དོན་མི་གཉེར་བླ་མ་ལ་བརྟེན་ནས། །འཇིག་རྟེན་ཚེ་འདི་སྒྲུབ་པའི་གཡོ་ཐབས་ཞིག་བྱེད་འདུག།
དེང་སང་སྙིགས་མའི་སྐྱེ་བོ་སུ་དང་གང་ཡིན་ཀྱང་། །སྤྱོད་ལམ་བཏགས་ཤིང་བརྟགས་ན་ཡིད་སྐྱོ་ལས་མི་
འདུག །དང་པོར་ཆོས་པར་རློམ་ཡང་ཚུལ་འཆོས་ཀྱི་བསླུ་བྲིད། །འདྲིས་གཤིས་བཟང་བཟང་འདྲ་ཡང་གཡོ་
སྒྱུ་ཡི་མགོ་བསྐོར། །ཀྱེ་མ་སྙིགས་མའི་སྤྱོད་པ་རླུང་དམར་ལྟར་འཚུབ་དབུས། །ཚེ་སྲོག་གཡོ་བའི་རང་
མར་མེ་ལྟར་གནས་པ། །ཉམ་ཐག་ནམ་འཆི་མི་ཤེས་རྨོངས་པ་ཡི་སེམས་ཅན། །རྟག་འཛིན་འཁྲུལ་བ་དུ་
མའི་བློ་ངན་གྱི་གནས་ལས། །མཚུངས་མེད་དྲིན་ཆེན་བླ་མའི་ཐུགས་རྗེ་ཡིས་སྐྱོབས་ཤིག།
མཁའ་ལ་སྤྲིན་དཀར་ཕུང་པོ་ལང་ལོང་ཞིག་འདུས་ནས། །སིབ་སིབ་སྦྲང་ཆར་ཟིམ་བུའི་ཁ་ཆུ་
ཡིས་འདེབས་པ། །སྐད་ཅིག་རླུང་པོ་གཡོ་བའི་གཞན་དབང་དུ་གྱུར་ནས། །ཕྱོགས་ཕྱོགས་སྣང་བ་མིན་པའི་
རང་ལམ་ལ་འཐོར་སོང་། །ཡིད་མཐུན་མི་ཡུལ་ལྗོངས་ན་ལས་དབང་གིས་འདུས་ནས། །བརྩེ་གདུང་ཉམས་
དགའ་སྐྱོང་བའི་དགའ་སྟོན་ལ་རོལ་ཡང་། །བཟློག་མེད་སྔོན་ལས་དྲག་པོའི་སུན་མ་ཡིས་སླེབས་ཚེ། །དབང་
མེད་ཤི་གསོན་སྣང་བ་སོ་སོར་རུ་བྲལ་སོང་། །སྔར་ཞིག་ཡུན་རིང་འགྲོགས་པའི་ཕ་མ་དང་གཉེན་བཤེས།།
བརྩེ་གདུང་སྙིང་ལ་བཅག་པ་དུ་མ་ཞིག་ཡོད་ཀྱང་། །ད་ཙམ་གར་ཡོད་འདིར་ཡོད་ཕྱོགས་མགོ་རང་མི་ཤེས།།
སྐྱིད་སྡུག་ཅི་རང་ཡོད་སྙམ་སེམས་པ་འདི་སྐྱོའོ། །ཡིད་འོང་མཛེས་པའི་མལ་ན་འཁོར་གཡོག་གིས་བསྐོར་
ནས། །བག་ཕེབས་ལྷོད་པོར་གནས་ཀྱང་འཇིགས་སྐྲག་གི་དུལ། །མི་འགོག་ལང་ཚོ་མ་སྨིན་གཞོན་ནུ་ཡི་
སྣང་བས། །འཕྲང་རིང་བར་དོ་འགྲིམ་དུས་ཅི་འདྲ་ཞིག་ཡོད་གྲགས། །བརྩེ་བས་ཡུན་དུ་སྐྱོང་བའི་སྤུན་ཟླ་
དང་སྡུག་པ། །ལམ་རིང་གཤིན་རྗེས་ཡུལ་ལ་གཅིག་པུ་རུ་ཆས་དུས། །གྲོགས་དང་ཐབས་ཤིག་ཡོད་ན་བྱེད་
རྒྱུ་ཞིག་འདུག་རུང་། །ལས་དབང་ཁྲིམས་ཁ་ཚ་བས་བྱ་ཐབས་རང་ཟད་འདུག །འཇམ་ལེགས་དར་གྱིས་



286
༣ཞལ་གདམས་དང་མགུར་གླུ་གཅེས་བཏུས།
གཡོགས་ཤིང་ནོར་བུ་ཡི་རྒྱན་སྤྲས། །ལྷ་ཡུལ་ལྷ་ལ་འགྲན་པའི་མཛེས་སྡུག་གི་རི་མོ། །འཆི་བདག་མཆི་རིས་
གསར་པའི་རླན་གཤེར་གྱིས་བསྲུབ་ཚེ། །ཁྭ་དང་བྱ་རྒོད་ཁོ་ནས་ཁ་ཟས་སུ་བགྱིས་སོང་། །ཀྱེ་ཧུད་རྟག་པ་
མེད་པའི་མཛའ་བཤེས་ཀྱི་གྲོགས་ལ། །ཡུན་རིང་འགྲོགས་རློམ་བྱེད་པའི་རྨོངས་པ་ཡི་སེམས་ཅན། །མཚུངས་
མེད་དྲིན་ཆེན་བླ་མའི་ཐུགས་རྗེ་ཡིས་བཟུང་ནས། །འབྲལ་མེད་རང་བྱུང་རིག་པའི་གྲོགས་མཆོག་དང་སྤྱོད་
ཅིག།
སྔོན་བྱོན་རྒྱལ་བ་སྟོང་གིས་ལན་བརྒྱ་རུ་བསྔགས་ཤིང་། །གྲུབ་བརྙེས་སེམས་དཔའ་དུ་མས་ཡུན་
རིང་དུ་བསྟེན་པའི། །ཕུན་ཚོགས་དབེན་པའི་གནས་ཞེས་བྱང་ཆུབ་དང་མཐུན་པ། །ཉམས་དགའ་རྒྱལ་བ་
དགྱེས་པའི་གནས་མཆོག་ཞིག་ཡོད་སྐད། །ཕུན་ཚོགས་མེ་ཏོག་འཛིན་པའི་ལྗོན་ཤིང་གི་ལང་ཚོ། །རྙེད་
དཀའི་དལ་འབྱོར་ལུས་ཀྱི་མཚོན་དཔེ་རུ་བྱེད་ཅིང་། །ལྷུང་ལྷུང་ཕུ་ཆུ་འབབས་པའི་སྐད་ཅིག་གིས་འགྱུར་
སྒྲས། །མི་རྟག་མྱུར་མྱུར་འོང་ཞེས་བསྐུལ་འདེབས་སུ་བརྩོན་ལ། །སྐད་སྙན་བུང་བའི་བུ་མོའི་འཕུར་ལྡིང་གི་
གླུ་སྒྲ། །སྐྱོ་ཤས་གཏིང་ནས་བསྐྱེད་པའི་གསལ་འདེབས་ལ་ཆས་པའི། །ཆོས་མཐུན་ཉམས་དགའ་བརྒྱ་ཕྲག་
དབེན་རི་ན་ཡོད་སྐད། །འཁྲི་ཤིང་ལྷུག་ཕྲན་ཕྲ་མོའི་མེ་ཏོག་གི་ཕང་ཕུང་། །མཐོན་པོའི་ཐང་ཤིང་རྩེ་ན་བླ་རེ་
རུ་བྲེས་པས། །སེམས་བསྐྱེད་ཐབས་དང་འགྲོགས་ན་ཉམས་ཐག་གི་འགྲོ་བས། །བྱང་ཆུབ་ས་མཐོར་བགྲོད་
ཞེས་ཐེག་མཆོག་གི་ལམ་མཚོན། །དེ་ན་འདུ་འཛི་མེད་དེ་སྡིག་པའི་གྲོགས་ལྟ་ཅི། །འདོད་ཡོན་སྣང་བ་བྲིད་
པའི་ཡུལ་གྱི་དུག་མི་གནས། །བག་ཕེབས་བསམ་གཏན་མཆོག་དང་རང་བབ་གྱིས་མཐུན་པའི། །ངོ་མཚར་
རི་ཁྲོད་དགོན་པ་བྱང་ཆུབ་ཀྱི་ཕོ་བྲང༌། །སྲས་བཅས་རྒྱལ་བ་དགྱེས་པའི་དབེན་རི་ཡི་རྒྱལ་ཁབ། །ཡབ་མེས་
དམ་པ་གོང་མའི་གདན་ས་དེ་དེ་ལགས། །ཉམས་དགའ་དེ་རུ་སྐྱོང་བའི་བག་ཡངས་ལ་སྨོན་ཀྱང་། །ལས་
དབང་འཁོར་བའི་སྙི་འདིས་གཏོང་བ་རང་དཀའ་འདུག །ཀྱེ་མ་ཐུགས་རྗེས་གཟིགས་ཤིག་དྲིན་ཆེན་གྱི་བླ་
མ། །འདི་སྣང་ཞེན་པའི་སྒྲོགས་འདི་སྐད་ཅིག་གིས་ཕྲོལ་ལ། །འདུ་འཛི་བྲེལ་དོ་མང་པོའི་འཆིང་ཐག་འདི་
བཅད་ནས། །ཡིད་འོང་དབེན་པའི་གནས་སུ་ཐུགས་རྗེ་ཡིས་སྐྱོལ་ཤིག།
དགྲ་ཞེས་གནོད་པར་བཟུང་ཡང་འཕྲལ་སྤྱོད་ཀྱིས་འགྱུར་བ། །དེ་ལ་ཐབས་ཀྱིས་བསྟུན་ན་མཛའ་
བཤེས་ཀྱི་དྭངས་མ། །གཉེན་ཞེས་ཕན་པར་རློམ་ཡང་སྡིག་སྡུག་གི་གྲོགས་པོ། །དེ་ཡང་སྐད་ཅིག་མི་རྟག་
དགྲ་ཟླ་རུ་འགྱུར་འགྲོ །དགྲ་གཉེན་ངེས་པ་མེད་པའི་སྣང་ཚུལ་ལ་བརྟགས་ན། །གང་ཡང་ཆགས་སྡང་བློ་
ལ་དགོས་པ་རང་ཅི་ཡོད། །ཐམས་ཅད་ཕ་མར་ཤེས་པའི་མཛའ་གཅུགས་ཀྱིས་སྐྱོང་ན། །འཁྲུལ་མེད་རྒྱལ་
བ་དགྱེས་པའི་སྤྱོད་པ་དེ་དེ་ལགས། །དགྲ་ཡང་དགེ་བའི་བཤེས་ཡིན་བཟོད་པ་ཡི་བསྐུལ་མ། །གཉེན་ཡང་



287
ཤམགུར་གླུའི་སྐབས།
དགེ་བའི་བཤེས་ཡིན་བྱམས་པ་ཡི་བསྐུལ་མ། །ཐམས་ཅད་དགེ་བའི་བཤེས་ཡིན་སྙིང་རྗེ་ཡི་བསྐུལ་མ། །སྣང་
བ་དག་པར་ཤར་ན་དཀྱིལ་འཁོར་གྱི་འཁོར་ལོ། །ཆགས་སྡང་ཆུ་རིས་ཡལ་ན་གཏད་མེད་ཀྱི་རྣལ་འབྱོར། །བློ་
བྲལ་གཤིས་ལུགས་སྐྱོང་དང་དགྲ་གཉེན་ནི་ཅི་ཡོད། །ཆོས་བརྒྱད་འཇའ་རིས་ལ་ཞེན་འཁྲུལ་སྣང་གི་བྱིས་
པ། །འདིར་སྣང་སེར་བའི་རིལ་བུ་ནོར་བུ་རུ་རློམ་ཡང་། །མི་རྟག་སྤྲིན་བྲལ་ཉི་མའི་འོད་སྣང་གིས་བྲན་ཚེ།།
འཁྲུལ་སྣང་སྙིང་པོ་མེད་པའི་རང་མཚང་དེ་ངོམས་འོང་། །གཏད་མེད་ཆོས་སྐུའི་རིག་པ་ཟང་ཐལ་དུ་དག་ན།།
ཞེན་མེད་རྣལ་འབྱོར་སྤྱོད་པའི་སྐལ་བཟང་གི་བློ་ངོར། །འཁོར་འདས་བཟང་ངན་འབྱེད་པའི་སྤུ་རིས་ཀྱང་མི་
དམིགས། །ཆོས་ཟད་དགོངས་པའི་ཀློང་ན་གྲུབ་ཐོབ་ཀུན་བདེ་སྐད།།
དབྱིངས་ནས་ཐུགས་རྗེའི་གཟིགས་ཤིག་བརྒྱུད་གསུམ་གྱི་བླ་མ། །ཟག་མེད་ཆོས་སྐུའི་ཀློང་ནས་
ཡེ་ཤེས་ཀྱི་གཟིགས་པས། །ཆོས་ཟད་དགོངས་པ་སྟོན་ཤོག་ཆོས་སྐུ་ཡི་བླ་མ། །འགགས་མེད་ལོངས་སྐུའི་
ཀློང་ནས་རྣམ་འཕྲུལ་གྱི་བཀོད་པ། །འཁྲུལ་མེད་ལམ་བཟང་སྟོན་ཤོག་ལོངས་སྐུ་ཡི་བླ་མ། །ཐུགས་རྗེ་སྤྲུལ་
པའི་ཀློང་ནས་གང་འདུལ་གྱི་མཛད་པས། །འཁོར་བ་དོང་ནས་སྤྲུགས་ཤིག་དྲིན་ཆེན་གྱི་བླ་མ། །ཚེ་འདིར་
ཆོས་བརྒྱད་འདིར་སྣང་ཞེན་པ་ལས་གྲོལ་ཞིང་། །རྩེ་གཅིག་དབེན་པའི་གནས་སུ་སྒྲུབ་པ་ལ་གཞོལ་བས།།
བསྐྱེད་རྫོགས་ཟབ་ལམ་རྟོགས་པའི་དྲོད་ཚད་དང་ཕྲད་ནས། །གོང་མའི་རྗེས་ཤུལ་སྙོགས་པར་བྱིན་གྱིས་
རང་རློབས་ཤིག །མི་རྟག་སྒྱུ་མའི་ལུས་ཀྱི་གཡར་པོ་འདི་འདོར་ཚེ། །སྐྱེ་འཆིའི་སྣང་བ་སྒྱུ་མའི་སྣང་ཚུལ་དུ་
ཤེས་ནས། །འཆི་མེད་ཆོས་སྐུའི་འོད་གསལ་མ་བུ་རུ་འཕྲོད་པའི། །འཁྲུལ་མེད་དགོངས་པ་སྟོན་ཤོག་དྲིན་
ཆེན་གྱི་བླ་མ། །སྣང་གསུམ་རང་བཞིན་རྟོག་པའི་གཡོ་འཁྲུལ་གྱིས་བསླང་ནས། །ཡིད་ལུས་བར་དོའི་སྣང་
བ་དབང་མེད་དུ་ཤར་ན། །མཁའ་སྤྱོད་མཁའ་འགྲོ་སྟོང་གི་འཁོར་ཚོགས་ཀྱིས་བསྐོར་ནས། །མཚུངས་མེད་
དྲིན་ཆེན་བླ་མ་བསུ་མ་ལ་ཕེབ་ཤོག །འཕྱད་འཕྲུལ་དྲིལ་གཡེར་ཁྲོལ་ཁྲོལ་མིག་ཡངས་ཀྱི་གླུ་གར། །འཇའ་
འོད་དར་ལམ་ཁྱུག་ཁྱུག་ཡེ་ཤེས་ཀྱི་རང་གདངས། །ལྔ་ཆོས་རང་བཞིན་སྤྲུལ་པའི་ཞིང་ཁམས་ཀྱི་གྲོང་དུ།།
འདྲེན་པའི་དེད་དཔོན་མཛོད་ཅིག་དྲིན་ཆེན་གྱི་བླ་མ། །ཇི་སྲིད་མཁའ་མཉམ་འཁོར་བ་མ་སྟོང་གི་བར་དུ།།
སྐྱེ་བ་སྐྱེད་མོའི་ཚལ་འགྲོ་སྒྱུ་འཕྲུལ་བཀོད་པ། །མཚུངས་མེད་དྲིན་ཆེན་བླ་མའི་ཞབས་འབྲིང་དུ་ཆས་ནས།།
མ་རྒན་འགྲོ་དྲུག་སྡུག་བསྔལ་རྒྱ་མཚོ་ལས་སྒྲོལ་བའི། །རྒྱལ་བའི་ཕྲིན་ལས་སྒྲུབ་ལ་ཡིད་སྨོན་དུ་བགྱིད་དོ།།
རྣམ་དག་སྨོན་པའི་གནས་ཀུན་གེགས་མེད་དུ་འགྲུབ་པའི། །མཐུན་འགྱུར་སྲས་བཅས་རྒྱལ་བའི་བདེན་
གསུངས་ཀྱིས་སྒྲོགས་ཤིག །དགོངས་རིག་རྣ་བར་བརྒྱུད་པའི་བརྒྱུད་གསུམ་གྱི་བླ་མ། །བརྩེ་ཆེན་ཐུགས་
རྗེའི་སྒོ་ནས་བྱིན་གྱིས་རང་རློབས་ཤིག །དགེའོ། །དགེའོ། །དགེའོ།། །།
[



288
སཞལ་གདམས་དང་མགུར་གླུ་གཅེས་བཏུས།
༤༢
འཆི་བདག་ལ་འཇིག་པའི་གཏམ།
དཀྱིལ་ཁང་མཁན་ཟུར་བློ་བཟང་སྦྱིན་པ། (༡༨༢༡-༡༨༩༡)
༄༅། །བླ་མ་མཁྱེན། སྐྱབས་མཆོག་གསུམ་འདུས་སྐུ་བླ་མ་རྗེ། །མི་བདག་གི་སྤྱི་བོའི་གཙུག་བཞུགས་ལ།།
དགྲ་འཆི་བདག་གཤིན་རྗེའི་བདུད་པོ་ཁོས། །བཟོད་དབང་མེད་འཁྲིད་དུས་ཐུགས་རྗེས་སྐྱོབས། །ཚེ་འདི་
ཡི་བདེ་སྐྱིད་སྙན་གསུམ་ལ། །ཡིད་ཆགས་ཤིང་ཞེན་པའི་བློ་ངན་འདིས། །མར་ངན་འགྲོའི་གཡང་ལ་སྐྱུར་
ངེས་པས། །འདི་འཕྲལ་དུ་སྤོངས་ཤིག་དྭ་རི་དྲ། །སྔར་སྐྱེ་བའི་བཙོན་ཁང་ར་བར་ཆུད། །བཟོད་མི་ཐུབ་ན་
རྒའི་ཞགས་པས་བཅིངས། །ཁོ་གཤིན་རྗེས་མཚོན་ཆ་བརྡེག་པའི་སར། །གནས་གྱུར་ན་ཡུན་རིང་སྡོད་སྲིད་
དམ། །ལུས་བཟང་པོ་ཇི་འདྲ་ཐོབ་པ་དང༌། །ཡུལ་ས་ཕྱོགས་གང་དུ་གནས་ན་ཡང་། །དགྲ་འཆི་བདག་ངེས་
པར་འོང་པ་ནི། །རྐྱེན་གང་གིས་ཀྱང་ནི་བཟློག་ཏུ་མེད། །མའི་མངལ་དུ་གནས་པ་དེ་ནས་བཟུང་། །དགྲ་འཆི་
བདག་དྲུང་དུ་ཕྱོགས་དེ་ལས། །རང་བྲོས་ཀྱང་ཐར་པའི་སྐབས་མེད་ཅིང་། །སྟོབས་ནོར་རྫས་གང་གིས་བླུ་
རུ་མེད། །རྫིང་ལྟག་ཆུ་ཆད་པ་ཇི་བཞིན་དུ། །ཚེའི་ལྷག་མ་ཅུང་ཟད་ཡོད་དེ་ལ། །སླར་སྣོན་པ་འདེབས་རྒྱུ་མ་
མཆིས་པས། །ད་མྱུར་དུ་འཆི་བ་གདོན་མི་ཟ། །སྔོན་བྱུང་དང་ད་གཟོད་འབྱུང་འགྱུར་གྱི། །མི་ཀུན་ཀྱང་རང་
རང་ལུས་བཏང་ནས། །ཚེ་ཕ་རོལ་དབང་མེད་འགྲོ་དགོས་ཚུལ། །འདི་དྭ་རི་དྲ་བས་ཡང་ཡང་སོམས། །དུས་
རེ་ཞིག་གསོན་པར་གྱུར་ན་ཡང་། །མཚན་གཉིད་དང་ཉིན་གྱི་གནས་སྐབས་སུའང༌། །དོན་མེད་པའི་བྱ་བས་
གཡེང་གྱུར་ཏེ། །ཆོས་བྱ་ལོང་མེད་པར་ངེས་པར་འཆི། །རང་འཆི་བར་མ་ཟད་ནམ་འཆི་ལ། །དུས་ངེས་པ་
འགའ་ཡང་མ་མཆིས་ཏེ། །གླིང་འདི་ན་རྒན་གཞོན་སྣ་ཚོགས་པ། །ཚེ་ཕ་རོལ་འགྲོ་བ་མ་མཐོང་ངམ། །ནད་
འབྱུང་བཞི་མི་སྙོམས་ཟས་མི་འཕྲོད། །ཕྱི་འདྲེ་གདོན་གཟའ་ཡི་གནོད་པ་དང་། །དགྲས་དུག་མཚོན་འདེབས་
སོགས་རྐྱེན་མང་བས། །དུས་དེ་རིང་མི་འཆིའི་ངེས་པ་མེད། །ཆུའི་ལྷུར་བ་ལྟ་བུའི་ལུས་སྲོག་འདི། །ཉམ་ཤིན་
ཏུ་ཆུང་ཞིང་འཇིག་སླ་བས། །རྐྱེན་ཚར་མ་ཟུག་པ་ལྟ་བུ་ལ། །བསྙད་བཏགས་ནས་མི་འཆིའི་ངེས་པ་གང་།།
དུས་དེ་རིང་མི་འཆིའི་གདེང་མེད་ཅིང་། །ཤི་ཟིན་པའི་རྗེས་སུ་གར་འགྲོ་དང་། །གར་སྐྱེ་ལ་རང་དབང་མེད་
བཞིན་དུ། །སོས་དལ་དུ་སྡོད་པ་ཁྱོད་དྲན་ནམ། །ལར་འཆི་ཚེ་ལུས་དང་ལོངས་སྤྱོད་དང་། །གཉེན་འཁོར་
གཡོག་ཇི་ཙམ་ཡོད་ན་ཡང་། །དེ་ཀུན་གྱིས་གང་ཡང་མི་ཕན་པར། །སྲོག་ཆད་པའི་སྡུག་བསྔལ་རང་གིས་
མྱོང་། །ལས་རྒྱུ་འབྲས་གཏམ་ངན་ཁྱད་བསད་ནས། །སྡིག་གཡོ་སྒྱུས་བསགས་པའི་ནོར་ལོངས་སྤྱོད། །ཡིད་
ཤིན་ཏུ་འོང་བ་ཅི་ཡོད་ཀྱང་། །རྡུལ་ཙམ་ཡང་འཁྱེར་བའི་རང་དབང་མེད། །ནོར་ལོངས་སྤྱོད་ཡོད་ཚེ་བསྐྲད་



289མགུར་གླུའི་སྐབས།
ཀྱང་འཁོར། །དེ་མེད་ན་བཀུག་ཀྱང་འཁུག་མི་འགྱུར། །བུས་རང་གི་ཕ་ཡང་གསོད་བྱེད་ན། །གཉེན་ཉེ་
འབྲེལ་རྣམས་ལ་ཆགས་རིགས་སམ། །གདོང་ཐུག་ཚེ་དགའ་འདོགས་དཔེ་མེད་བྱེད། །ཕྱིར་གྱེས་ཚེ་མི་སྙན་
སྣ་ཚོགས་སྒྲོག །ཕར་ཕན་པའི་ལན་དུ་གནོད་སྐྱེལ་བའི། །གྲོགས་ངན་པ་རྣམས་ལ་སུ་ཞིག་ཆགས། །ཐབས་
དུ་མའི་སྒོ་ནས་ཟས་གོས་ཀྱིས། །རྒྱུན་རིང་དུ་བསྐྱངས་པའི་ལུས་འདི་ཡང་། །རང་མལ་སའི་ནང་དུ་བཅམ་
བཞག་ནས། །འགྲོ་དགོས་པ་ད་དུང་མི་ཤེས་སམ། །བཞིན་ཕྱིར་སྦོས་མིག་འབྲས་ནང་དུ་རྡིབ། །ཡིད་བཟའ་
བཏུང་འདོད་ཀྱང་སྤྱོད་དབང་མེད། །ལུས་མལ་དུ་སྦྲུལ་སྤྱོད་མི་ཐུབ་ཅིང་། །གཏམ་མི་ཐོན་བཞིན་དུ་ཁ་ཆེམ་
འཇོག །མིག་རིག་རིག་ཉེ་དུའི་གདོང་ལ་བལྟ། །ལག་ནོམ་ནོམ་རང་གི་གོས་ལ་འཇུ། །དབུགས་ངར་ངར་རྒྱུ་
བ་ཆད་ལ་ཉེ། །དགྲ་འཇིགས་འཇིགས་གཤིན་རྗེས་ཟིན་པའི་ཚེ། །སྨན་མཁས་ཀྱང་བཅོས་པའི་ཐབས་མེད་
ཅིང་། །ནོར་ཟང་ཟིང་རིམ་གྲོས་བཟློག་ཏུ་མེད། །གཉེན་བརྩེ་གདུང་ཆེ་བས་མཐའ་སྐོར་ཡང་། །ལས་འདི་བྱ་
འདི་བྱེད་གཏོལ་མེད་གྱུར། །དེའི་སྐབས་སུ་མྱོང་བྱང་ཅན་ཞིག་གིས། །ང་འཇོག་མལ་བྱེད་པོ་ཡིན་ཟེར་ནས།།
འགུག་ཅིག་ཏུ་ཕ་གུ་བརྩེགས་པའི་ཁྲིར། །གོས་མ་ལུས་བཤུས་ནས་གཅེར་བུར་འཇོག །དེར་བཤུལ་མིས་ངུ་
ཞིང་སྨྲེ་ངག་འདོན། །ནོར་གང་ཡང་མཇུག་ལ་གཏོང་ཞེས་ཟེར། །དོན་གཅེས་ནོར་གང་ཡིན་མིག་འོག་འཇུག།
རོར་སྐྱུག་བྲོས་མིག་ཙམ་བལྟ་མི་བྱེད། །རོ་ཁང་པའི་འགུག་ཏུ་བཞག་པ་དེ། །ལས་ཕུང་བྱེད་རྣམས་ཀྱིས་
ཡོངས་བལྟབས་པའི། །རྗེས་བྲེས་ཐག་རིང་པོས་རབ་བསྡམས་ནས། །གོས་མལ་གཟན་དཀར་པོ་ཞིག་ཏུ་
གཏུམས། །ནམ་མ་ལང་གོང་དུ་སྐྱ་རིལ་ལི། །མི་རྒྱབ་ཤེད་ཅན་གྱིས་འཁུར་བ་འམ། །སྒོའི་སྟེང་དུ་ཁྱེར་
གང་རིགས་ཀྱིས། །རོ་གནས་པའི་དུར་ཁྲོད་འཇིགས་སར་བོར། །དེར་སྤུ་གྲི་རྣོན་པོས་བཤས་པའི་རྗེས། །བྱ་
རྒོད་པོ་མང་པོས་ཧབ་དིར་དིར། །ལོངས་སྤྱད་པའི་རྗེས་སུ་བྱ་ཁྱི་གཞན། །དེར་འོངས་ནས་ལྷག་ལུས་ཟ་བར་
བྱེད། །རོ་སྐྱེལ་མི་ཇི་སྙེད་ཡོད་པ་རྣམས། །ད་འོ་སྐོལ་ཕྱི་མིག་མི་བལྟ་ཟེར། །དོན་གད་མོ་རྒོད་བཞིན་རོ་
ཟས་དང་། །རོ་གོས་སོགས་ནོར་ལ་ཧབ་ཤ་བྱེད། །ཡིད་ཤིན་ཏུ་སྐྱོ་བའི་སྐབས་འདི་འདྲར། །ཆོས་མ་
གཏོགས་གཞན་གྱིས་མི་ཕན་པས། །རང་དགོས་དུས་ཕན་ངེས་དམ་ཆོས་ལ། །བློ་རྩེ་གཅིག་གཏད་ན་མི་
ལེགས་སམ། །འདིའི་ཕུན་ཚོགས་སྒྲུབ་ཀྱང་འགྲུབ་པ་དཀའ། །གྲུབ་གྱུར་ཀྱང་སྤྱོད་དབང་ཡོང་དཀའ་ཞིང་།།
སླར་ངེས་པར་འོང་བ་འཆི་བ་ཡིན། །དེ་བྱུང་དུས་བླ་མས་ཐུགས་རྗེས་གཟིགས། །ལར་སྐྱེས་ཆེན་འདེགས་
དུས་ཕན་ངེས་ཀྱི། །ཆོས་རྩེ་གཅིག་སྒྲུབ་ལ་ཞུམ་པའི་བློ། །དུས་སྐད་ཅིག་ཙམ་ཡང་མི་སྐྱེ་བར། །སྒོ་ཀུན་ནས་
འཇུག་པ་ཉིད་གྱུར་ཅིག །ཅེས་འཆི་བདག་འཇིགས་པའི་གཏམ་ཞེས་བྱ་བ་འདི་ནི་དབེན་གནས་དགའ་ལྡན་ཆོས་གླིང་གི་རི་ཁྲོད་པ་
དགེ་སློང་བློ་བཟང་སྦྱིན་པས་བྲིས་པའོ།། །



290
ཞལ་གདམས་དང་མགུར་གླུ་གཅེས་བཏུས།
ཀ ཁྱབ་བདག་དཔལ་ལྡན་བླ་མ་རྗེས་སུ་དྲན་པའི་
རྡོ་རྗེའི་ཐོལ་གླུ་ངེས་འབྱུང་གི་ཕོ་ཉ།
འཇམ་དབྱངས་མཁྱེན་བརྩེ་དབང་པོ། (༡༨༢༠ཡ་༡༨༩༢)
༄༅། །ཨ་ཧོ། གདོད་ནས་སྤྲོས་པ་བྲལ་བའི་རང་བྱུང་གི་ཡེ་ཤེས། །བསལ་བཞག་བློ་ལས་འདས་པའི་འོད་པ
གསལ་གྱི་སྦུབས་སུ། །བཅིངས་གྲོལ་ཆོས་ཀུན་ཟད་པའི་དཔལ་ལྡན་གྱི་བླ་མར། །ངང་བཞག་ངང་གྲོལ་ངང་
ནས་གུས་ཕྱག་ཞིག་འཚལ་ལོ། །ཟུང་འཇུག་བདེ་དང་སྟོང་པ་ཐིག་ལེ་ཡི་གར་མཁན། །ཁ་སྦྱོར་མཚན་དཔེའི་
ལང་ཚོ་མངོན་ཤར་གྱི་སྣང་ཆས། །མི་ཤིགས་ཧེ་རུ་ཀ་དངོས་དཔལ་ལྡན་གྱི་བླ་མར། །རླུང་སེམས་རྟོག་བྲལ་
ངང་ནས་གུས་ཕྱག་ཞིག་འཚལ་ལོ། །སྲིད་གསུམ་ཟ་བྱེད་རྡོ་རྗེ་བཙུན་མོ་ཡི་མེ་ལྕེ། །ཨ་ཧཾ་ཟུང་འཇུག་འཁོར་
ལྔའི་གྲོང་ཁྱེར་དུ་སྦྱར་བས། །འབར་འཛག་སྙོམས་འཇུག་སྤྲིན་སྤྲོ་དཔལ་ལྡན་གྱི་བླ་མར། །ཞུ་བདེ་ལྷན་
སྐྱེས་ངང་ནས་གུས་ཕྱག་ཞིག་འཚལ་ལོ།།
ཨ་ཧོ། སྙིགས་མའི་སྤྱོད་ཚུལ་ཡ་གིའི་རི་དྭགས་ཀྱི་ཟློས་གར། །སྣ་ཚོགས་ཟིན་མོང་གློག་གི་རྩེ་
དགའ་ལྟར་མཐོང་ནས། །རང་ཕུང་གཞན་མགོ་བསྐོར་བའི་བཅའ་བསྒྲིགས་ཀུན་བོར་བར། །ཁྱབ་བདག་
དཔལ་ལྡན་བླ་མས་བྱིན་གྱིས་རང་རློབས་ཤིག །ཕན་སྨྲས་ལོག་པར་བལྟ་བའི་ཉེ་དུ་དང་འབྲེལ་འཁོར།།
གནོད་སྦྱོར་དགའ་བར་འགྱུར་བའི་ཅོལ་ཆུང་གི་སྐྱེས་བུ། །སྦྲུལ་གདུག་བསིལ་ཡབ་ལྟ་བུའི་གཉེན་བཤེས་
ཀུན་སྤངས་པར། །ཁྱབ་བདག་དཔལ་ལྡན་བླ་མས་བྱིན་གྱིས་རང་རློབས་ཤིག །ཐ་སྙད་ཤེས་བྱའི་གནས་ནི་
ནམ་མཁའ་ལྟར་ཡངས་ཤིང་། །དོན་དམ་རིག་སྟོང་རྗེན་པ་ཆུ་གཏེར་ལྟར་ཟབ་པས། །མཁས་གྲུབ་གཉིས་
དང་ལྡན་པ་ཉིན་སྐར་ལས་དཀོན་ཕྱིར། །ལྟོ་དང་གྲགས་ཕྱིར་འབྲང་བར་དགོས་དོན་ནི་མི་འདུག །དབེན་
གནས་བྱང་ཆུབ་ཤིང་ཁྲོད་ངེས་འབྱུང་གི་ཁང་བཟང་། །བསམ་གཏན་གྲུབ་པའི་དྲང་སྲོང་རྒན་པོ་ཡི་གནས་
མལ། །རི་དྭགས་གཞོན་ནུའི་ཟློས་གར་གྲོགས་སུ་ཕེབས་པར། །རྩེ་གཅིག་སྒྲུབ་ལ་གཞོལ་བར་བྱིན་གྱིས་
རང་རློབས་ཤིག །འབྲེལ་དང་དགྲ་གཉེན་འགྱུར་ལྡོག་དབྱར་སྤྲིན་ལས་མྱུར་བའི། །ངེས་མེད་གར་མཁན་
ལག་པའི་མཉེན་ལྕུག་ལ་བལྟས་པས། །ཁྱིམ་ནས་ཁྱིམ་མེད་རབ་བྱུང་ངེས་འབྱུང་གི་བསམ་པས། །ཚུལ་
ཁྲིམས་དོན་དུ་འགྱུར་བར་བྱིན་གྱིས་རང་རློབས་ཤིག །གཞན་ལ་སྨན་པར་འདོད་པའི་བསམ་པ་དང་བྲལ་



291
སོམགུར་གླུའི་སྐབས།
ཡང་། །རང་གི་འདོད་པ་སྒྲུབ་སླད་གཞན་དོན་དུ་བསྙད་པའི། །ངང་ཚུལ་ཀུན་ལས་ཡིད་འབྱུང་བློ་རྟག་ཏུ་
སྐྱེས་ནས། །བཅོས་མིན་བྱང་སེམས་འབྱོངས་པར་བྱིན་གྱིས་རང་རློབས་ཤིག །མངོན་ཞེན་མཚན་འཛིན་མ་
སྤངས་ཐེར་ཟུག་གི་བསྐྱེད་རྫོགས། །སྡུག་ཡུས་སྒྲུབ་པར་འདྲེན་པའི་རང་བཞིན་དུ་མཐོང་ནས། །རྩེ་གཅིག་
བརྩོན་པ་དྲག་པོའི་རིག་སྟོང་གི་ཡེ་ཤེས། །གཉུག་མ་བརྡར་ཤ་ཆོད་པར་བྱིན་གྱིས་རང་རློབས་ཤིག །དོ་ནུབ་
ཙམ་ཡང་འཆི་བདག་ཕོ་ཉ་ཡིས་བཏབ་སྟེ། །སོང་ནས་རོ་ལ་ལིང་གིས་སོང་བ་དེ་མཐོང་ནས། །འབད་པ་
ཐམས་ཅད་དོན་མེད་འཁྲུལ་པ་རུ་གོ་ནས། །མྱུར་དུ་སྙིང་པོ་ལེན་པར་བྱིན་གྱིས་རང་རློབས་ཤིག །དེ་མཐུས་
འགྱུར་བཅས་བློ་ཡི་ཆོས་ཉིད་ཀུན་ཟད་པའི། །ཡོངས་གྲུབ་དོན་དམ་བདེན་པའི་རང་ཞལ་ཉིད་མཐོང་ང་སྟེ།
སྤང་བླང་བྲལ་ཐོབ་མེད་པའི་དབུ་མ་ཡི་སྦུབས་སུ། །ས་ལམ་གཅིག་ཆར་རྫོགས་པར་བྱིན་གྱིས་རང་རློབས་
ཤིག །དེ་སྐད་རིགས་ཀུན་ཁྱབ་བདག་འཁོར་ལོ་ཡི་མགོན་པོ། །ངང་བཞག་འོད་གསལ་རྡོ་རྗེའི་ཕོ་བྲང་དུ་
མཇལ་ཚེ། །བཟོད་མེད་མོས་གུས་དྲག་པོའི་ཕོ་ཉ་ཡིས་བསྐུལ་ནས། །གང་ཤར་སྨོན་པའི་ཚིག་འདི་ཐོལ་བྱུང་
དུ་ཐལ་ལོ། །ཞེས་པའང་རིག་འཛིན་གྱི་བཙུན་པ་ལ་དགྱེས་པའི་སྡེས་གྲུབ་པ་མཆོག་གི་བསྟི་གནས་སེངྒེ་གནམ་རྫོངས་དྲི་གྲགས་པའི་
འདབ་རོལ་དུ་སྐད་ཅིག་ལ་བརྗོད་པའོ།། །།
ཁ སྒྲུབ་བརྒྱུད་སྙིང་པོའི་གྲུབ་པའི་རྣལ་འབྱོར་རྣམས་ལ་
གསོལ་བ་འདེབས་པའི་རྡོ་རྗེའི་ཐོལ་གླུ་ཟབ་དོན་རོལ་མོ།
༈ ཨ་ཧོ། སྤང་བྱ་ཡི་མཐར་ཐུག་འཕོ་བའི་དྲི། །བདེ་ཆེན་གྱི་ཡེ་ཤེས་ཀྱིས་བཅོམ་པས། །ཁ་སྦྱོར་ལ་
ཡན་ལག་བདུན་ལྡན་སྐུ། །དཔལ་རྡོ་རྗེ་འཆང་ལ་གསོལ་བ་འདེབས། །རྩ་རླུང་དང་ཐིག་ལེའི་རྟོག་པ་ཀུན།།
ལྷན་སྐྱེས་ཀྱི་ཝཾ་ཡིག་གིས་བསྡོམས་པས། །བདེ་སྟོང་གི་མཚན་དཔེའི་མཚར་སྡུག་ཅན། །ཡུམ་རྡོ་རྗེ་རྣལ་
འབྱོར་མ་ལ་འདུད། །སྣང་སེམས་ཀྱི་འཇུག་ལྡང་རྒྱུར་བཅས་པ། །ཕྱག་ཆེན་གྱི་དྲ་བར་བཅིངས་པ་ལས། །བློ་
བྲལ་གྱི་བརྟུལ་ཞུགས་གྲུབ་པའི་གཉེན། །དཔལ་ས་ར་ཧ་ལ་གསོལ་བ་འདེབས། །ཐ་མལ་གྱི་སྣང་བ་གཡོ་
འཁྲུལ་པོ། །འོད་གསལ་གྱི་དྷ་ཏིར་དག་པ་ལས། །ཟུང་འཇུག་གི་དགའ་བས་བསྙེམས་པའི་གཟུགས།།
དཔལ་ལུ་ཧི་པ་ལ་གསོལ་བ་འདེབས། །ལམ་སྨིན་ཅིང་སྦྱངས་པའི་ཐབས་མཁས་ཀྱིས། །སྒོ་གསུམ་གྱི་བྱེད་
པ་བཅིངས་པ་ལས། །སྲིད་ཞི་ལ་མི་གནས་ཧེ་རུ་ཀ །དཔལ་ཌོམྦི་པ་ལ་གསོལ་བ་འདེབས། །བཅུ་དྲུག་གི་
དགའ་བའི་རྩེ་མོ་རུ། །ཆགས་བཅས་ཀྱི་འཆིང་བ་རབ་བཅད་ནས། །ཉེ་རྒྱུ་ཡི་སྤྱོད་པའི་མཆོག་གྲུབ་པ།།



292ཞལ་གདམས་དང་མགུར་གླུ་གཅེས་བཏུས།
དཔལ་དྲིལ་བུ་པ་ལ་གསོལ་བ་འདེབས། །མཆོག་དེ་རྣམས་ལས་བྱུང་གདམས་པའི་རྒྱུན། །མཐའ་དག་གིས་
ཐུགས་མཚོར་གཏམས་པ་ལས། །གྲུབ་གཉིས་ཀྱི་མེ་ཏོག་མཛེས་འབར་བ། །དཔལ་ཏེ་ལོ་པ་ལ་གསོལ་བ་
འདེབས། །རྗེ་དེ་ཡི་ཞབས་པད་ལེགས་བསྙེན་པའི། །དཀའ་སྤྱད་ཀྱི་ས་ལམ་གཅིག་ཆར་བགྲོད། །རྒྱུད་ལུང་
དང་མན་ངག་རྒྱ་མཚོའི་བདག །དཔལ་ནཱ་རོ་པ་ལ་གསོལ་བ་འདེབས། །གཟུང་འཛིན་གྱི་སྤྲོས་པ་དབུ་མར་
ཞིག །ཡིད་བྱེད་ཀྱི་རྟོག་པ་དབྱིངས་སུ་ཡལ། །གནས་ལུགས་ཀྱི་གཏན་སྲིད་ཟིན་པ་པོ། །དཔལ་མེ་ཏྲེ་པ་ལ་
གསོལ་བ་འདེབས། །མགོན་ཐུགས་ཀྱི་སྙན་བརྒྱུད་སྒྲོན་མེ་ཡིས། །གངས་ཅན་གྱི་ལྗོངས་ཀུན་སྣང་མཛད་པ།།
དགྱེས་རྡོར་གྱི་སྤྲུལ་པ་མི་གཟུགས་ཅན། །དཔལ་མར་པ་ལོ་ཙཱར་གསོལ་བ་འདེབས། །ཐབས་ངེས་འབྱུང་
དང་སྙིང་རྗེ་མོས་གུས་ཀྱིས། །ཚེ་གཅིག་གིས་རྡོ་རྗེའི་སར་གཤེགས་པ། །གངས་ཁྲོད་ཀྱི་གྲུབ་རིགས་རྒྱ་
མཚོའི་ཏོག །དཔལ་མི་ལ་རས་པར་གསོལ་བ་འདེབས། །གསུང་རྡོ་རྗེའི་བདག་ཉིད་བྱང་སེམས་ཚུལ། །ཕྱི་
ནང་གི་ཡོན་ཏན་ཡོངས་སུ་རྫོགས། །ཕྱོགས་བྲལ་གྱི་གདུལ་བྱ་སྨིན་མཛད་པ། །དཔལ་སྒམ་པོ་པ་ལ་གསོལ་
བ་འདེབས། །ཚུལ་དེ་ལས་འོངས་བའི་ཟབ་དོན་གྱིས། །སྒྲུབ་བརྒྱུད་ཀྱི་བསྟན་པ་འཛིན་མཁས་པ། །ཟུང་
བཞི་སོགས་མཐའ་ཀླས་གྲུབ་བརྙེས་ཚོགས། །སྙིང་དབུས་ནས་དྲན་པས་གསོལ་བ་འདེབས།།
གནས་འཁོར་བ་ལ་ངེས་པར་འབྱུང་བ་དང་། །མི་རྟག་པ་སྙིང་ནས་དྲན་པ་དང་། །ཅིས་ཀྱང་དགོས་
མེད་ཀྱི་ཞེན་ལོག་གིས། །ཐེག་དམན་གྱི་ལམ་རིམ་རྫོགས་པར་ཤོག །སྡུག་བསྔལ་གྱིས་མནར་བའི་རིགས་
དྲུག་འགྲོར། །བཅོས་མིན་གྱི་སྙིང་རྗེས་དྲངས་པ་ཡིས། །གཞན་ཕྱིར་དུ་སངས་རྒྱས་ཐོབ་འདོད་པས། །ཐེག་
ཆེན་གྱི་ལམ་ལ་འཇུག་པར་ཤོག །སྐྱབས་བླ་མ་སངས་རྒྱས་ཀུན་འདུས་སུ། །ངེས་ཤེས་ཀྱི་དད་པས་རྒྱུད་
བརླན་ཅིང་། །མོས་གུས་ཀྱིས་ཁམས་འདུས་གསོ་ནུས་པའི། །གསང་སྔགས་ཀྱི་ལམ་ལ་བརྩོན་པར་ཤོག།
ཚུལ་དེ་ལྟའི་རྟེན་འབྲེལ་ལེགས་འགྲིགས་ནས། །མི་ཕྱེད་ཀྱི་དབང་བཞིའི་བདུད་རྩི་ཡིས། །གནས་སྐབས་
བཞིའི་འཁྲུལ་པའི་དྲི་སྦྱངས་ནས། །སྐུ་བཞི་ཡི་ས་བོན་ཐེབས་པར་ཤོག །ཁྱད་པར་དུ་རྡོ་རྗེའི་ཡེ་ཤེས་མཆོག།
མངོན་སུམ་དུ་འཕོ་བའི་དབང་བསྐུར་གྱིས། །གཅིག་ཤེས་པས་ཀུན་གྲོལ་ཕྱག་རྒྱ་ཆེའི། །གནས་ལུགས་དེ་
རྗེན་པར་མཐོང་བར་ཤོག །ཐ་མལ་གྱི་སྣང་ཞེན་འཆིང་བ་དང་། །ཡོངས་གྲུབ་ཀྱི་རིམ་པའི་སྨིན་བྱེད་དུ། །ཀུན་
བཏགས་ཀྱི་བསྐྱེད་རིམ་ལེགས་བསྒོམས་ཏེ། །ཕུང་ཁམས་ཀུན་ལྷ་སྐུར་འཆར་བར་ཤོག །ལུས་འཁྲུལ་འཁོར་
གྱི་རྩ་ཡི་བྱེད་པ་བཅིངས། །ངག་ཁ་སྦྱོར་གྱིས་སྲོག་རྩོལ་དྷུ་ཏིར་བསྡོམས། །ཡིད་འབར་འཛག་དབུ་མར་
ཐིམ་པ་ལས། །ལམ་གཏུམ་མོའི་ཕ་རོལ་ཕྱིན་པར་ཤོག །དོན་དམ་གྱི་ལྷ་སྐུ་སྒྱུ་མ་དང་། །ཀུན་རྫོབ་ཀྱི་སྣང་
བ་སྒྱུ་མ་ལྷས། །མཉམ་རྗེས་སུ་བསྲེ་བའི་ཉམས་ལེན་གྱིས། །ལམ་སྒྱུ་ལུས་ཀྱི་ཕ་རོལ་ཕྱིན་པར་ཤོག །རིལ་



293མགུར་གླུའི་སྐབས།
འཛིན་དང་རྗེས་སུ་གཞིག་པ་ཡིས། །སྟོང་བཞི་ཡི་འོད་གསལ་ཆེར་འཇུག་ཅིང་། །ཟུང་འཇུག་གི་ལྷ་སྐུར་ལྡང་
ནུས་པའི། །ལམ་འོད་གསལ་ཕ་རོལ་ཕྱིན་པར་ཤོག །རླུང་སེམས་དང་འདུན་སྟོབས་སྒོམས་པའི་མཐུས།།
ཉིང་འཁྲུལ་གྱི་རང་ངོ་ཤེས་པ་དངས། །སྦྱོང་སྤེལ་དང་སྤྲུལ་བསྒྱུར་འབྱོངས་པ་ཡིས། །ལམ་རྨི་ལམ་གྱི་ཕ་
རོལ་ཕྱིན་པར་ཤོག །དོན་འགྲོ་འོང་སྲེད་ལེན་མ་གྲུབ་ཀྱང་། །ཐབས་སྲོག་རྩོལ་གནད་ལ་སྒོམས་པ་ལས།།
ཞིང་དག་པའི་གྲོང་དུ་བགྲོད་ནུས་པའི། །ལམ་འཕོ་བའི་ཕ་རོལ་ཕྱིན་པར་ཤོག །འཆི་སྲིད་ཀྱི་རིམ་པ་ཆོས་
སྐུར་དག །བར་སྲིད་ཀྱི་ཡིད་ལུས་ལོངས་སྐུར་རྫོགས། །སྐྱེ་སྲིད་ཀྱང་སྤྲུལ་སྐུར་སྨིན་ནུས་པའི། །ལམ་བར་
དོའི་ཕ་རོལ་ཕྱིན་པར་ཤོག །གཟོད་མ་ནས་ལྷན་སྐྱེས་གཉུག་མའི་དངོས། །བྱུང་ཚོར་གྱི་སྤྲོས་པ་ལས་འདས་
པ། །སྐྱེ་འགགས་དང་གནས་གསུམ་བྲལ་བའི་གཤིས། །སྐུ་གསུམ་གྱི་དགོངས་དོན་རྟོགས་པར་ཤོག།
འཁོར་འདས་ཀྱི་ཆོས་ཀུན་སེམས་ཀྱི་རྩལ། །སེམས་དེ་ཡང་རིག་སྟོང་ནམ་མཁའི་དཀྱིལ། །ཟུང་འཇུག་གི་
རང་བཞིན་བརྗོད་ལས་འདས། །རང་གྲོལ་གྱི་བཙན་ས་ཟིན་པར་ཤོག །ལམ་གསལ་སྟོང་གི་ངང་དུ་རྩེ་
གཅིག་གནས། །སྤྲོས་བྲལ་གྱི་ཆོས་ཉིད་བདེན་པ་མཐོང་། །སྣང་སེམས་ཀྱི་རྟེན་འབྲེལ་རོ་གཅིག་པས།།
སྒོམ་མེད་ཀྱི་ཕ་མཐར་སོན་པར་ཤོག །གྲིབ་གཉིས་ཀྱི་ས་བོན་བཅོམ་པ་ལས། །སྐུ་གསུམ་གྱི་འབྲས་བུ་ཉེར་
སྨིན་ཅིང་། །སྨོན་ལམ་དང་སྙིང་རྗེའི་འཕེན་པ་ཡིས། །མཐའ་ཀླས་ཀྱི་འགྲོ་བ་འདྲེན་པར་ཤོག །ཚིག་དེ་སྐད་
གསོལ་འདེབས་ཉམས་ཀྱི་གླུ། །ས་སྤྱོད་ཀྱི་བསྟི་གནས་ཉམས་དགའ་བར། །སྤྲང་གཏད་མེད་སྨྲའི་མིང་ཅན་
གྱིས། །བཅོས་མིན་གྱི་དད་པས་བསྐུལ་ནས་བྲིས།།
ཞེས་པའང་ཕྱག་ན་པད་དཀར་འཆང་བ་གསུམ་ལྡན་རྡོ་རྗེ་འཛིན་པའི་རྣམ་ཐར་ལམ་གྱིས་རྩེན་པ་མཐོན་མཐིང་གི་ཅོད་པན་འཆང་
བ་ཆེན་པོའི་གདན་ས་མཁའ་སྤྱོད་དཔལ་གྱི་མཚུར་ཕུར་ས་ཟླ་ཕྱི་མའི་དཀར་ཕྱོགས་ཀྱི་རྒྱལ་བ་གཉིས་པའི་གྲལ་ཚེས་དགེ་བར་བཀའ་བབས་
བཞི་ལྡན་གྱི་སྒྲུབ་བརྒྱུད་སྙིང་པོའི་རྣམ་ཐར་ལ་རྩེ་གཅིག་གི་དད་པས་རྐྱེན་བྱས་ཏེ་གང་ཤར་གསོལ་བ་བཏབ་པ་དེ་དེ་བཞིན་དུ་འགྲུབ་པར་
གྱུར་ཅིག། །།



294
ཞལ་གདམས་དང་མགུར་གླུ་གཅེས་བཏུས།
སྤྱོད་ལམ་ཀུན་ཏུ་དྲན་ཤེས་དང་མི་འབྲལ་བར་དམ་བཅའ་བའི་གླུ།
བྲག་དཀར་བློ་བཟང་དཔལ་ལྡན། (༡༨༦༦-༡༩༢༨)
༄༅། །སྐྱབས་གནས་ཀུན་འདུས་པའི་བདག་ཉིད། །ཡོན་ཏན་ཀུན་གྱི་རྩ་བ། །ཕན་བདེ་མ་ལུས་འབྱུང་
གནས། །དྲན་མཆོག་ཡིད་བཞིན་ནོར་བུ། །བན་རྒན་འདི་དང་ཕྱི་མའི། །སྐྱིད་སྡུག་མཐོ་དམན་ཅི་བྱུང་། །ཁྱོད་
ལས་རེ་ས་མེད་དོ། །ཁྱོད་ཀྱི་ཐུགས་རྗེས་སྐྱོངས་ཤིག །སྔོན་ཆད་སྐྱེ་བ་མང་པོས། །བདག་འཛིན་བཀའ་
བཞིན་བྱས་ནས། །འདི་སྣང་བདེ་ལ་ཆགས་ནས། །རྣམ་གཡེངས་རྒྱུན་ཐག་མང་པོས། །ཕ་ཡུལ་བཙོན་དོང་
ནང་ནས། །ནམ་ཡང་ཐར་པ་མེད་པ། །དགྲ་གཉེན་ཆགས་སྡང་འཕྲང་ལ། །རང་སྡུག་རང་གིས་ཉོ་བའི།།
ཤེས་མེད་བན་རྒན་ང་ལ། །ཆགས་སྡང་རེ་དོགས་བྲལ་བ། །དབེན་པའི་གདན་ས་ཟིན་པའི། །དགའ་སྟོན་
མྱུར་དུ་རྩོལ་ཞིག །བསླུ་མེད་ལས་ཀྱི་ཞགས་པས། །འཁོར་བའི་བཙོན་རར་དོགས་པོར། །རྒ་ན་རྒུད་པའི་
སྡུག་བསྔལ། །བསམ་མི་ཁྱབ་པས་མནར་བས། །རྒྱུ་རྐྱེན་རྟེན་འབྲེལ་འཁོར་ལོ། །ཐོག་མཐའ་མེད་པར་
འཁོར་བའི། །འཁོར་བ་མེ་ཡི་འོབས་ལས། །བརྒལ་འདོད་ཡིད་ལ་མེད་པ། །འཁོར་བའི་ཕུན་ཚོགས་དོན་
གཉེར། །བློ་ངན་འདི་དང་བྲལ་ཏེ། །མྱུར་དུ་ཐར་པ་དོན་གཉེར། །ཤུགས་དྲག་རྒྱུད་ལ་སྐྱེ་བའི། །བྱིན་བརླབས་
བདུད་རྩིའི་དགའ་སྟོན། །སྙིང་གི་དཔལ་དུ་རྩོལ་ཞིག །སྐྱབས་གནས་དྲན་མཆོག་མཁྱེན་ནོ། །གྲངས་མེད་
སྐྱེ་བའི་ཕྲེང་བར། །རང་ཉིད་གཅེས་པར་བཟུངས་ཏེ། །འགྲོ་ཀུན་ཕ་མར་གྱུར་ཅིང་། །ཡང་ཡང་དྲིན་གྱིས་
སྐྱངས་ཀྱང་། །དེ་ལ་དྲིན་བཟོ་མེད་པ། །རང་དོན་བདེ་འདོད་སྐྱིད་འདོད། །འབའ་ཞིག་ཡིད་ལ་དྲན་ཀྱང་།།
རང་ཉིད་ངན་འགྲོའི་གཡང་སར། །ཡང་ཡང་ལྷུང་ཚུལ་འདི་ལ། །དཔྱད་ན་སྡུག་བསྔལ་རྒྱུ་ཆེན། །བསམ་
བཞིན་སྒྲུབ་པར་འདྲ་བའི། །བླང་དོར་གོ་ལོག་འདི་ལས། །སྐྱབས་མཆོག་དྲན་པ་ཁྱོད་ཀྱིས། །མྱུར་དུ་སྐྱོབ་
པར་མཛད་དེ། །བྱམས་དང་སྙིང་རྗེས་རྒྱུད་བསྐུལ། །བྱང་ཆུབ་སེམས་མཆོག་སྐྱེས་ནས། །ཅི་བྱས་ཐམས་
ཅད་མཁྱེན་པའི། །རྒྱུ་རུ་འགྲོ་བའི་ཐབས་མཆོག །མྱུར་དུ་རྒྱུད་ལ་རྩོལ་ཞིག །གཉེན་བཤེས་ནོར་རྫས་ལ་
སོགས། །འདུ་འཛིའི་ཕྲེང་བ་མང་པོ། །རྣམ་གཡེངས་རྒྱུ་རྐྱེན་ཚོགས་པས། །ཏིང་འཛིན་གསེར་མཁར་ར་བཤིག་
ནས། །དགེ་ཚོགས་ནོར་གྱི་ཕུང་པོ། །རྣམ་གཡེངས་རྐུན་པོས་ཁྱེར་ཏེ། །ལུས་སེམས་སོ་སོར་བྲལ་དུས། །དགེ་
མེད་ལག་པ་སྟོང་པར། །དབང་མེད་བར་དོར་འགྲིམས་དུས། །འཇིག་སྐྲག་འཁྲུལ་པའི་ཚང་ཚིང་། །བལྟ་
བའི་མི་བཟོད་བྱུང་ཚེ། །དེ་དུས་སྐྱབས་དང་རེ་ས། །གཞན་ནས་བཙལ་པས་མི་རྙེད། །ངན་སོང་གཡང་སར་



295མགུར་གླུའི་སྐབས།
ཆེན་པོར། །གཤིན་རྗེའི་བསུ་མས་ཁྲིད་ནས། །བཙོ་སྲེག་བརྡེག་བརྡུང་སྣ་ཚོགས། །རང་ལུས་ཐོག་ཏུ་བབས་
ཚེ། །ལར་ནས་བཟོད་ཐབས་ཅི་ཡོད། །དེ་བས་ད་ལྟ་ཉིད་ནས། །སྒྲ་མེད་ཞི་བའི་ནགས་སུ། །གཞན་ཕན་
སྙིང་ལ་བཅུག་ནས། །རྩེ་གཅིག་ཏིང་འཛིན་སྒོམ་པས། །རྣམ་གཡེངས་སྤྲིན་དང་བྲལ་བའི། །ལྷག་མཐོང་ཉི་
མ་རང་གསལ། །དེ་ཡང་ཆོས་དང་གང་ཟག །སྟོང་གཞིའི་དབྱེ་བའི་བདག་མེད། །སྣ་ཚོགས་གང་སྣང་ཆོས་
ཀུན། །མ་བརྟག་རྟེན་འབྱུང་སྒྱུ་འཕྲུལ། །སྣང་བ་བསྙོན་དུ་མེད་ཅིང་། །ཡང་དག་རིགས་པས་གཞིག་ཚེ།།
སྣང་བཞིན་བདེན་པའི་ཚུགས་ཐུབ། །ཅི་ཡང་རྙེད་དུ་མེད་པ། །སྐྱེ་འགག་འགྲོ་འོང་ལ་སོགས། །སྤྲོས་པའི་
མཐའ་ཀུན་ལས་འདས། །སྟོང་ལ་སྣང་བའི་ཐ་སྙད། །འཇའ་རིས་མཁའ་ལ་ཇི་བཞིན། །ཅི་ཡང་འཆར་དུ་
བཏུབ་ཅིང་། །སྣང་ཡང་རང་བཞིན་གྲུབ་པའི། །ཚུགས་ཐུབ་གཏད་སོ་མ་ལུས། །སྣང་བཞིན་རང་སར་ཞིག་
པའི། །ལྟ་བའི་དཔྱད་པའི་གདེངས་རྙེད། །ཐ་སྙད་བདེན་པས་སྟོང་ཚུལ། །ཐ་སྙད་རང་ལས་མི་གཞན། །ཐ་
སྙད་སྣང་བའི་ཚུལ་ཡང་། །སྟོང་པའི་ཚུལ་ལས་མ་འདས། །གཞི་གཅིག་བདེན་གཉིས་ངོ་བོ། །གཅིག་ལས་
གཞན་དུ་མ་གྲུབ། །སྣང་སྟོང་འགལ་འདུ་མེད་པའི། །ལྟ་བའི་རང་ཚུགས་ཟིན་པ། །དྲན་མཆོག་རྒྱལ་པོས་
མཁྱེན་ནོ། །ཕྱི་ཡུལ་གང་སྣང་བདེ་བ། །བདེ་བ་སྟོང་པའི་རང་བཞིན། །བདེ་སྟོང་འདུ་འབྲལ་མེད་པ། །འོད་
གསལ་སྒྱུ་ལུས་ཟུང་འཇུག །མྱུར་དུ་མངོན་དུ་འགྱུར་བའི། །དངོས་གྲུབ་ཡིད་བཞིན་ནོར་བུ། །མྱུར་དུ་རྩོལ་
ཞིག་དྲན་མཆོག །མདོར་ན་བྱང་ཆུབ་བར་དུ། །དྲན་མཆོག་སྙིང་དབུས་བཞུགས་ནས། །བདག་རྒྱུད་དུག་
གསུམ་དྲི་མ། །རིམ་གྱིས་སྦྱང་བར་མཛོད་ཅིག །ས་ལམ་ཡོན་ཏན་མ་ལུས། །བདག་རྒྱུད་གང་བར་མཛོད་
ཅིག །ཅེས་ཞུས་ནས་དྲན་པའི་རྒྱུན་ལྷོན་མེད་གསུང་ནས་སྡོད་པ་དང་། ཤེས་བཞིན་གྱི་བློན་པོ་བློ་མྱུར་དེ་ཐུགས་མཉེས་པའི་འཛུམ་
མདངས་དང་བཅས་ཏེ་འདི་སྐད་གསུངས།། །།



296ཞལ་གདམས་དང་མགུར་གླུ་གཅེས་བཏུས།
64
ཀ མི་རྟག་སྲིན་པོའི་རང་གཟུགས་ཡིད་ཀྱི་རྡོ་བར་འབྲི་བ།
ཅོ་ནེ་བླ་མ་བློ་བཟང་རྒྱ་མཚོའི་སྤྲིན། (༡༨༧༠༌༡༩༣༢)
༄༅། །ན་མོ་གུ་རུ་ཨཱརྱ་ལོ་ཀེ་ཤྭ་རཱ་ཡ། སྐུ་སྣང་སྟོང་དབྱེར་མེད་རྒྱ་མཚོ་སྤྲིན། །གསུང་གྲག་སྟོང་དབྱེར་
མེད་ཆོས་ཕུང་མཛོད། །ཐུགས་བདེ་སྟོང་དབྱེར་མེད་མཁྱེན་བརྩེའི་གཏེར། །ལྷ་བླ་མ་དབྱེར་མེད་སྙིང་གར་
བསྟེན། །ལུས་མི་རྟག་གཡོ་བའི་འཁྲི་ཤིང་རྩེར། །སེམས་མི་བརྟན་འགྱུ་བའི་བྱིའུ་ཆུང་རྩེན། །ངག་མི་བདེན་
གླུ་ཡི་འགྱུར་ཁུག་གདངས། །སྒྲ་མི་ཆེ་གཅོམ་སྐྱུངས་ཚུལ་དུ་ལེན།།
ལུས་མི་གཙང་འབྱུང་བཞིའི་ཁང་རུལ་ན། །སེམས་གསལ་རིག་མགྲོན་པོས་ཞག་མལ་བྱས། །ཚེ་
མཚན་མོའི་ཐུན་གསུམ་མ་རྫོགས་གོང་། །ལུས་ཁང་རུལ་རྡིབ་ལ་ཆ་མ་མཆིས། །གདོང་སྣ་བུག་ལམ་འཕྲང་
དོག་པོ་རུ། །དབུགས་འབྱུང་རྔུབ་ཙི་ཙིའི་རྒྱུ་འགྲུལ་འདི། །ནད་ཚ་གྲང་འཐབ་པའི་བྱི་ལ་ཡིས། །དུས་ནམ་
ཞིག་གཅོད་སྙམ་བློ་མ་བདེ། །ལུས་ཤ་རུས་བསགས་པའི་རི་བོའི་མགུལ། །སྲོག་མི་རྟག་གཡོ་བའི་ན་བུན་
འཁྲིགས། །རྐྱེན་འབྱུང་འཁྲུགས་རླུང་དམར་འཚུབས་པ་ཡིས། །ད་གློ་བུར་ཡལ་སྙམ་འཇིགས་ཤིང་དངངས།།
གནས་སྲིད་གསུམ་ཐོགས་རེག་བྲལ་བའི་མཁར། །ཡོངས་འགྲོ་བའི་སྲོག་གི་སྲིད་པའི་མིག །མཐར་འཆི་
བདག་ནུབ་ཀྱི་རི་བོའི་སྤོར། །ལས་རླུང་ཤུགས་དྲག་པོས་མ་བདས་གང་། །ལུས་འབྱུང་བ་འཁྲུགས་པའི་ཕོ་
ཉ་ཡིས། །སླར་འཆོར་བ་མེད་པར་བཟུང་བྱས་ནས། །ཡོངས་སྐྱེ་འགྲོའི་སྲོག་གི་བདག་པོའི་དྲུང་། །དུས་ནམ་
ཞིག་འཁྲིད་སྙམ་སྙིང་ལ་བཅགས། །ཡོངས་འཆི་རྐྱེན་མང་པོའི་རླུང་དམར་གྱིས། །ཕྱོགས་བསྐོར་བ་ཚེ་ཡི་
མར་མེའི་འོད། །དེང་སྐད་ཅིག་མི་སྡོད་གཡོ་བ་ཅན། །དུས་ད་ལྟའི་བར་དུ་གནས་པར་མཚར། །ཕར་རང་
རིས་འཆི་ལ་བལྟ་བཞིན་དུ། །ཚུར་རང་ཡང་འཆི་སྙམ་མི་སེམས་པའི། །མི་བསམ་མེད་ཁྱོད་ནི་ཕྱུགས་ལས་
བླུན། །དུས་དོ་ནུབ་མི་འཆིའི་གདེངས་ཅི་ཡོད། །ཚེ་མི་རྟག་སྤྲིན་གྱི་ལྡིང་ཁང་དུ། །ནོར་གཡོ་བ་གློག་གི་གར་
མཁན་འཁྱུག །མིང་གཡུ་འབྲུག་སྐད་གསང་ལྡིར་ན་ཡང་། །དུས་མི་རིང་སྟོང་པའི་དབྱིངས་སུ་ཡལ། །ནོར་
འབྱོར་པའི་མཐའ་མ་དབུལ་བས་སྡུད། །གཟུགས་ལང་ཚོའི་བཀྲག་མདངས་རྒ་བས་འཇོམས། །གང་མཐོན་
པོའི་མཐའ་ནི་རྒུད་པ་ཅན། །ཡོངས་མཛའ་བའི་མཐའ་མ་དགྲ་རུ་ལྡང་། །གནས་འཁོར་བ་སྒྱུ་མའི་གྲོང་ཁྱེར་
ན། །ལས་ཉོན་མོངས་ཞགས་པ་དམ་པོ་ཡིས། །སེམས་གསལ་རིག་དུག་གི་སྡོང་པོ་ལ། །ལུས་མི་གཙང་རྫ་ས་
ཀྱི་རྐྱལ་པ་བཅིངས། །དེར་བདག་ཏུ་འཛིན་པའི་ཕག་པའི་གདོན། །སྙིང་རུས་པའི་ཁོངས་སུ་ཡེ་ནས་ཞུགས།།



297མགུར་གླུའི་སྐབས།
འཁོར་ཆགས་སྡང་བྱ་སྦྲུལ་གཉིས་བཀྱེ་ནས། །སླར་མི་འདོད་ལྟས་ངན་སྣ་དགུ་གཏོང་། །ཡོངས་འདུ་བྱེད་
དུཥཁའི་རྒྱ་མཚོ་རུ། །ཆེས་དྲག་ཏུ་སྡུག་བསྔལ་དབའ་ཀློང་འཁྲུགས། །ཐང་འགྱུར་བའི་སྡུག་བསྔལ་ཝུ་ཕྲེང་
གཡོ། །ཀུན་སྡུག་བསྔལ་རླན་ཤིང་གཤེར་བའི་དངོས། །ཡོངས་འཁོར་བའི་བདེ་དགའ་ཇི་སྙེད་པ། །མཐར་
མི་བསླུ་བྱ་བ་གཅིག་ཀྱང་མེད། །ལར་གཅིག་ཏུ་ཕན་པ་དམ་པའི་ཆོས། །དོན་དེ་ཕྱིར་འདི་ལ་སྙིང་ཕུར་ཚུགས།།
གནས་འཁོར་བའི་རྒྱ་མཚོ་ཆེན་པོ་རུ། །མ་འགྲོ་དྲུག་ཆོ་ངེ་འདེབས་བཞིན་དུ། །སྐྱེ་ན་རྒ་འཆི་བའི་རྦ་ལ་
གཡེང་། །དེ་སྒྲོལ་འདོད་སེམས་ཀྱི་ཕུགས་སུ་བཅུག །ཡེ་ཐོག་མ་མེད་པའི་སེམས་ཀྱི་ཤིང༌། །རྟག་ཉོན་མོངས་
ཁ་བའི་ཁུས་བགོས་པ། །སླར་རོ་ཞིམ་དངོས་པོར་བགྱིད་དཀའ་ལ། །དེང་གཉེན་པོ་ཆུ་ཡི་ཐིགས་པས་ཅི། །དོན་
དེ་ཕྱིར་བཟོད་པའི་གོ་གྱོན་ནས། །བརྩོན་གུས་སྦྱོར་གཞུ་མོ་མཆོག་དཀར་ལ། །དུས་རྟག་ཏུ་སྦྱོར་བའི་མདའ་
སྦྱར་ནས། །དགྲ་ཉོན་མོངས་གཡུལ་ལས་རྒྱལ་བར་སྨོན། །བློ་མ་རིག་འཁྲུལ་པའི་སྤྲིན་གྱི་འཕྲེང་། །དོན་
ཡིན་ལུགས་དཔྱོད་པའི་སྐྱི་སེར་གྱིས། །ཡེ་གདོད་ནས་སྟོང་པའི་མཁར་དེངས་ཏེ། །དཔལ་ཀུན་མཁྱེན་ཉི་མ་
གསལ་གྱུར་ཅིག།
ཅེས་སྒྱུ་མ་ལུས་ཀྱི་གྲོང་ཁྱེར་དུ་རྣམ་ཤེས་ཀྱི་མགྲོན་པོས་ཞག་མལ་བྱས་ཏེ་ཆས་པ་ལ་མངོན་པར་ཕྱོགས་པའི་གཏམ་མི་རྟག་སྲིན་
པོའི་རང་གཟུགས་ཡིད་ཀྱི་རྡོ་བར་འབྲི་བའི་དྲི་མེད་ཚིག་གི་ཚོན་པིར་ཞེས་བྱ་བ་འདི་ནི། རྟོག་གེ་ཁ་བཤད་སྐམ་པོའི་ཆོས་ཀྱིས་མི་ཚེ་ཐལ་བ་
སུ་དྷི་སྭཱ་རར་འབོད་པས། སྟབས་ལེགས་ཡུད་ཙམ་གྱིས་འཆར་སྒོ་གློག་གི་གར་མཁན་ལྟ་བུ་འདི་སླར་ཡང་ཡང་དྲན་པའི་གསལ་འདེབས་
སུ་ཆོས་གྲྭ་ཆེན་པོ་བཀྲ་ཤིས་འཁྱིལ་གྱི་སྡེ་པ་བླ་བྲང་གི་ཡང་ཐོག་གཟིམ་ཆུང་ཨེ་ཝཾ་དགའ་འཁྱིལ་དུ་བྲིས་པའོ།། །།ས
ཁ ལྟ་མགུར་བུང་བ་མྱོས་པའི་ཅ་ཅོ།
༈ ན་མོ་གུ་རུ་མཉྫགྷོ་ཥཱ་ཡ། སྙིང་ཆོས་ཀྱི་འཁོར་ལོའི་གུར་ཁང་དུ། །གཞི་གཉུག་སེམས་ལང་ཚོར་
སྨིན་པའི་གར། །འོད་དམར་སེར་ཕུང་པོ་ལྷམ་མེ་བ། །ཕ་བླ་མའི་ངོ་བོར་དུས་ཀུན་བསྟེན། །རྟག་ཆད་པའི་
མཐའ་དང་བྲལ་བ་ཡི། །གཞི་སྣང་སྟོང་ཟུང་འཇུག་དབུ་མའི་ལམ། །ཚིག་སྒྲ་སྤྱིའི་གོ་བ་ཙམ་མིན་པར།།
གཏིང་ཕུ་ཐག་ཆོད་པར་བྱིན་གྱིས་རློབས། །རྗེ་རྒྱལ་བའི་དཔལ་གྱི་མགུར་ནས་ནི། །གསུང་ཚངས་པའི་
དབྱངས་ཀྱིས་བསྒྲགས་པ་ཡི། །མདོ་ཟབ་མོའི་རྗེས་ཟློས་ཚུལ་ཉིད་དུ། །ངག་གླུ་དབྱངས་འདི་ལྟར་ལེན་ལ་སྤྲོ།།
གྲངས་མུ་མཐའ་མེད་པའི་སྐར་མའི་ཚོགས། །མཚན་མུན་པའི་སྨག་ཏུ་བཀྲ་ལགས་ཀྱང་། །ཉིན་འོད་
སྟོང་ཚ་ཟེར་སྤྲོས་པ་ན། །ཀུན་མི་སྣང་སྟོང་པའི་དབྱིངས་སུ་ཡལ། །ལར་རྟེན་འབྱུང་ཚོགས་པའི་སྣང་བ་འདི།།
བློ་འཁྲུལ་པའི་ངོ་ན་ཚུགས་ཐུབ་ཀྱང་། །དོན་ཡིན་ལུགས་འཚོལ་བས་དཔྱད་པ་ན། །ཁོ་རང་ཚུགས་ཐུབ་ཅང་།



298ཞལ་གདམས་དང་མགུར་གླུ་གཅེས་བཏུས།
མ་མཆིས། །མིག་རབ་རིབ་ཀྱིས་བསླད་སྐྱེ་བོ་ལ། །མཁར་སྐྲ་ཤད་འཛག་སྣང་འཆར་མོད་ཀྱང་། །ནད་སྨན་
དང་དཔྱད་ཀྱིས་བསལ་བ་ནི། །སྔར་འཁྲུལ་སྣང་ལོག་པའི་སྟོང་སང་འཆར། །གདོན་དངོས་འཛིན་འཁྲུལ་
པས་བསླད་པའི་བློར། །གཞི་ཀུན་རྫོབ་ཅི་ཡང་འཆར་མོད་ཀྱང་། །བློ་འཁྲུལ་པའི་རྫུན་ཕུག་མཐོང་བ་ཡི།།
དོན་གནས་ལུགས་འཚོལ་བའི་རིགས་ངོར་དབེན། །སྣོད་ཀོང་བུའི་ངོས་སུ་མར་མེའི་འོད། །དོན་རང་གི་ངོས་
ནས་སྟོང་ལགས་ཀྱང་། །རྐྱེན་སྣུམ་དང་སྡོང་བུ་མེ་ཕྲད་པས། །ཁོ་འབར་ཞིང་སྲེག་པའི་ནུས་པ་ཅན། །ཡོངས་
འཁོར་འདས་སྣང་གྲགས་མཆིས་སོ་ཅོག །ཡུལ་རང་གི་ངོས་ནས་སྟོང་ལགས་ཀྱང་། །ནང་རྟོག་པས་བྲིས་པ་
སྣང་བའི་རིས། །ཆེས་སྣ་ཚོགས་བཀྲ་བར་སུ་ཡིས་བསྙོན། །གཟུགས་སྡུག་དང་མི་སྡུག་སྒྱུ་མ་ཡིས། །བློར་
ཆགས་ཞེན་འཇིགས་སྐྲག་བསྐྱེད་མོད་ཀྱང་། །དོན་དངོས་པོའི་གནས་ཚོད་དབང་བྱས་ན། །དེར་ཕན་གནོད་
གང་ཡང་འབྱུང་བ་མིན། །བློས་བཏགས་ཙམ་སྒྱུ་མའི་དགྲ་གཉེན་ལ། །སེམས་ཆགས་སྡང་དང་རེ་དོགས་
ཀྱིས་བྲེལ་མོད། །ཡུལ་སྣང་གནས་མཐུན་མིན་བསླུ་བ་ཅན། །དོན་བདེན་པར་བཟུང་བས་ཨ་ཐང་ཆད། །རྩ་
ཉག་རེའི་རྩེ་མོར་ཆགས་པ་ཡི། །ཟིལ་ཐིགས་པ་ཕྲ་མོ་ཡར་ལ་ཁད། །རྐྱེན་ཉི་ཟེར་ཕོག་པ་ཙམ་གྱིས་ཀྱང༌།།
འཕྲལ་སྐམ་པར་འགྱུར་བའི་ཆོས་ཅན་ཉིད། །རྒྱུ་འདུས་པས་བྱས་པའི་རྟེན་འབྲེལ་ཀུན། །རང་གྲུབ་ཙམ་ཉིད་
ནས་ཕྱིས་འབྱུང་གི །རྒྱུ་གཞན་ལ་ལྟོས་པ་མེད་པར་ནི། །ཁོ་འཇིག་པའི་ངང་ཅན་ཉིད་དུ་སྐྱེས། །མཚོ་མཚེའུ་
ལྟེང་ཀ་འཁྱིལ་པ་རུ །ཆར་ཐིགས་པ་ཆེན་པོ་བབས་པའི་ཚེ། །འཕྲལ་ཆུ་བུར་རྡོལ་ཞིང་ཞིག་གྱུར་པ། །ཀུན་
ཆུ་ཡི་རང་བཞིན་ཉིད་དུ་གནས། །ལས་ཉོན་མོངས་སྒྲོག་གིས་བཅིངས་པ་ཡི། །གནས་སྲིད་གསུམ་བཙོན་
རར་ཟག་བཅས་ཀྱི། །ཡུལ་བདེ་སྡུག་བར་མ་མྱོང་བའི་ཚོར། །གང་སྐྱེས་ཀྱང་སྡུག་བསྔལ་རང་བཞིན་ཉིད།།
སེམས་གཉིད་ཀྱིས་བསྐྱོད་པའི་རྨི་ལམ་དུ། །དཔལ་ཕུན་ཚོགས་མཁོ་དགུ་འབྱོར་པ་ལ། །ལོངས་ཇི་ཙམ་སྤྱད་
ཅིང་མྱོང་ན་ཡང་། །གཉིད་སད་ཚེ་མི་བདེན་སྟོང་ཧང་ངེ་། །འབད་རྩོལ་བ་དྲག་པོས་བསྒྲུབས་པ་ཡི། །ནོར་
ལོངས་སྤྱོད་ཟས་གོས་གནས་མལ་གྲོགས། །སྔར་ལོངས་སུ་སྤྱད་པས་མྱོངས་གྱུར་པ། །དུས་ད་ལྟ་དྲན་པའི་
ཡུལ་ལས་གང་། །གློག་འགྱུ་བ་སྐད་ཅིག་ཡུད་ཙམ་ལ། །དཀར་ལམ་མེ་སྣང་ཞིང་ཡལ་ནས་འགྲོ །བར་གང་
དུ་གནས་ཞེས་ངེས་བཟུང་མེད། །དུས་ད་ལྟ་མངོན་དུ་གྱུར་པ་ཡི། །ཡུལ་སྣ་ཚོགས་བཀྲ་བའི་ལྟད་མོ་འདིར།།
བློ་ཞིབ་མོས་བརྟགས་ཤིང་དཔྱད་པ་ན། །དམིགས་གཏད་སོ་བྲལ་ཞིང་གཞི་རྩས་དབེན། །གཟུགས་ཐོགས་
རེག་བྲལ་བའི་སྟོང་སང་མཁར། །སྤྲིན་ཆུ་རིས་ཅན་གྱི་ལྡིང་ཁང་ནས། །སྦྲང་ཆར་བ་བབས་པའི་རྟེན་འབྱུང་
གིས། །སར་རྩི་བཅུད་ལོ་འབྲས་གཡུར་དུ་ཟ། །སེམས་རང་བཞིན་འོད་གསལ་སྟོང་པའི་དབྱིངས། །ཆོས་
ཀུན་བྱང་རྒྱུ་རྐྱེན་སྣ་ཚོགས་ལས། །འབྲས་རྣམ་སྨིན་བདག་པོ་རྒྱུ་མཐུན་གྱི། །དག་མ་དག་སྣོད་བཅུད་སྣ་



299མགུར་གླུའི་སྐབས།
ཚོགས་འབྱུང་། །ཡོངས་དབུ་མའི་གཞུང་ལ་སྦྱངས་པའི་འབྲས། །ནང་ཡང་དག་འཇོག་གི་སྐལ་དམན་ཡང་།།
ཚིག་ཐོས་བྱུང་བློ་ཡིས་མྱང་གྱུར་པ། །ངང་ཤུགས་འབྱུང་གླུ་དབྱངས་དེ་ལྟར་ཐལ། །གཏམ་དེ་སྐད་བསྙད་པའི་
རྣམ་དཀར་གྱིས། །བལྟ་དཀའ་ཞིང་རྟོགས་དཀའི་དབུ་མའི་ལམ། །རྗེ་རྒྱལ་བའི་དགོངས་པ་ཇི་བཞིན་དུ།།
མ་འགྲོ་བ་ཀུན་གྱིས་རྟོགས་གྱུར་ཅིག།
ཚུལ་འདི་ཡང་བློ་ཡི་པདྨོའི་ཚལ། །ཚིག་སྙན་འགྱུར་དྲི་བཟང་རབ་སྤྲོ་ཞིང་། །དོན་རྒྱ་ཆེན་སྒྲུང་རྩིའི་
དོགས་པ་ཡིས། །ཕྱི་མཚོ་སྐྱེས་སྙེམས་པ་སྐྱུངས་བྱེད་པས། །ནང་རྟོག་པས་སེམས་ལ་བྲིས་པའི་རིས། །ཕྱི་
ཤོག་བུའི་ངོགས་སུ་འདི་ལྟར་དུ། །དུས་རབ་བྱུང་བཅོ་ལྔའི་ཆུ་སྟག་ལོའི། །རྒྱལ་ཟླ་བའི་ཡར་ཚེས་གསུམ་པར་
ཕབ།།
ཅེས་ཟབ་མོ་རྟེན་ཅིང་འབྲེལ་བར་འབྱུང་བའི་ཚུལ་ལ་བག་ཆགས་འཇོག་ཕྱིར་མདོ་དོན་ཅུང་ཟད་ཞིག་དཔྱད་སྐབས་གང་ཤར་
དབྱངས་སུ་བསྡེབས་པ་བུང་བ་མྱོས་པའི་ཅ་ཅོ་ཞེས་བྱ་བ་འདི་ནི། རྟོག་གེའི་རྩོད་འཐེན་ལ་ཞེན་པ་ཨ་འཐས་སུ་སོང་བས་ཐོས་དོན་ཚུལ་
བཞིན་སྒྲུབས་པའི་སྐལ་བས་དམན་པ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་པས་ཆོས་གྲྭ་ཆེན་པོ་བཀྲ་ཤིས་འཁྱིལ་
གྱི་གར་འདུག་ཀློག་པ་ཐོས་བསམ་གྱི་སྤྱིལ་ཆུང་དུ་རབ་ཚེས་ཆུ་སྟག་ལོའི་རྒྱལ་ཟླ་བའི་ཡར་ཚེས་ལ་སྦྱར་བ་ཛ་ཡནྟུ།། །།



300ཞལ་གདམས་དང་མགུར་གླུ་གཅེས་བཏུས།
དང་མགུན་
མི་རྟག་དྲན་བསྐུལ་སྙིང་གི་ཐུར་མ།
རྗེ་ཁ་བོང་ཁ་པ་བདེ་ཆེན་སྙིང་པོ། (༡༨༧༨=༡༩༤ ༡)
༄༅། །ཀྱེ་མ་ཀྱི་ཧུད་དྲིན་ཅན་གྱི་བླ་མ། །ཉམ་ཐག་བདག་གི་སྤྱོད་ཚུལ་ལ་གཟིགས་དང་། །ཚེ་གང་རང་
མགོ་རང་ཉིད་ཀྱིས་བསྐོར་བའི། །སྙིང་མེད་བདག་ལ་ཐུགས་རྗེ་ཡིས་གཟིགས་མཛོད།།
རང་གིས་རང་ལ་གྲོས་འདེབས་ཀྱི་སྙིང་གཏམ། །སྙིང་གི་ཐུར་མ་སྙིང་དབུས་སུ་ཆོངས་དང་། །མ་
གཡེངས་མ་གཡེངས་རང་ཉིད་ཀྱི་ངང་ཚུལ། །མནོ་བསམ་སྙིང་གི་ཐིག་ལེ་ནས་བསྐོར་དང༌། །ཐོག་མེད་
འཁོར་བ་མཐའ་མེད་ཀྱི་སྔོན་ནས། །ད་བར་གྲངས་མེད་སྐྱེ་བ་ཡི་འཁོར་ལོ། །སྐྱིད་སྡུག་སྣ་ཚོགས་དེ་ཙམ་
ཞིག་མྱོང་ཡང་། །རང་ལ་ཕན་པ་ཅུང་ཟད་ཀྱང་མ་འགྲུབ། །ད་རེས་རྙེད་དཀའི་དལ་འབྱོར་ཞིག་ཐོབ་ཀྱང་།།
སྔོན་ཆད་དོན་མེད་སྟོང་ཟད་དུ་ཤོར་ཟིན། །ད་ནི་རང་གིས་རང་ཉིད་ལ་བརྩེ་ན། །གཏན་འདུན་སྙིང་པོའི་
དགེ་སྦྱོར་ཞིག་བསྒྲུབ་རན། །རྒོད་མདོག་སྤྱང་མདོག་སྲུང་མདོག་གི་གླེན་པ། །འདི་སྣང་བྱིས་པའི་རྩེད་མོ་ལ་
ཞེན་བཞིན། །གློ་བུར་འཇིགས་རུང་འཆི་བདག་གིས་ནོན་ནས། །ཡི་ཆད་སྲན་ཐབས་མེད་པ་ཞིག་འོང་ངོ༌།།
ཕར་ཙམ་མི་འཆི་མི་འཆི་རང་སྙམ་ནས། །ཚེ་འདིའི་བྱ་བཞག་ཟིན་མེད་ལ་གཡེང་བཞིན། །གློ་བུར་འཇིགས་
རུང་འཆི་བདག་ཁོ་སླེབ་ནས། །ད་ལྟ་འཆི་རན་ཟེར་བ་ཞིག་འོང་ངོ༌། །སང་དང་སང་ཞེས་གྲབས་གཤོམ་ལ་
བརྩོན་ཀྱང་། །ད་ལྟ་གློ་བུར་འགྲོ་དགོས་ཤིག་འོང་ངོ་། །ལས་འཕྲོ་ཟ་འཕྲོ་འཐུང་འཕྲོ་ཀུན་ཛར་རེ། །དབང་
མེད་བཞག་ནས་འགྲོ་དགོས་ཤིག་འོང་ངོ་། །བཏིང་ནས་ཉལ་རྒྱུ་དེ་རིང་ལས་མེད་པའི། །སྟན་གྱི་ཐ་མར་སྡོང་
རྒན་ལྟར་འགྱེལ་ནས། །འགྲེ་ལྡོག་མ་ནུས་ནོམ་ནོམ་གྱི་ལག་པས། །གོས་དང་གྲོགས་ལ་འཐེན་པ་ཞིག་འོང་
ངོ༌། །དེ་རིང་ཙམ་ལས་གྱོན་དབང་དང་བྲལ་བའི། །གོས་ཀྱི་ཐ་མས་ཕྱི་ནང་ཀུན་གཏུམས་ཀྱང་། །ས་རྡོ་བཞིན་
དུ་ཇེ་རེངས་སུ་གྱུར་ནས། །རང་རོའི་ཐོག་མར་མཐོང་དུས་ཤིག་འོང་ངོ༌། །གཏམ་གྱི་ཐ་མ་ཁ་ཆེམས་དང་སྡུག་
སྨྲས། །ཉམ་ཐག་བཞིན་དུ་ཨུ་ཚུགས་ཀྱིས་སྨྲས་ཀྱང་། །ལྕེ་དབང་སྐམ་པས་གོ་བརྡ་ཙམ་མི་འཕྲོད། །ཡི་ཆད་
དྲག་པོས་ནོན་དུས་ཤིག་འོང་ངོ༌། །ཟས་ཀྱི་ཐ་མ་དམ་རྫས་དང་རིང་བསྲེལ། །ཆུ་རྒྱུན་དང་བཅས་ཁ་ནང་དུ་
བླུགས་ཀྱང༌། །ཧུབ་གཅིག་མིད་པའི་ནུས་པ་ཡང་མེད་པས། །རོ་ཡི་ཁ་ནང་ལུས་པ་ཞིག་འོང་ངོ༌། །སྙིང་ཉེ་
སྙིང་གྲོགས་སྙིང་གཅུགས་ཀྱི་གཉེན་འཁོར། །བརྩེ་ཞིང་གདུང་བཞིན་མཐའ་སྐོར་དུ་བསྐོར་ཀྱང་། །འགྲོགས་
པའི་ཐ་མ་ངུ་བཞིན་དང་འཕྲེང་བཞིན། །ད་ལྟ་གཏན་འབྲལ་བྱེད་དགོས་ཤིག་འོང་ངོ༌། །འཇིགས་རུང་འཁྲུལ་



301མགུར་གླུའི་སྐབས།
སྣང་རྦ་ཀློང་ལྟར་འཁྲུགས་ཤིང་། །གནད་གཅོད་དྲག་པོས་བཟོད་དཀའ་ཡིས་ནོན་ཀྱང་། །ཅི་ཡང་བྱར་མེད་
ཉམ་ཐག་གི་ངང་ནས། །ཚེ་འདིའི་སྣང་བ་ནུབ་པ་ཞིག་འོང་ངོ༌། །ཤིན་ཏུ་གལ་ཆེ་དགེ་སེམས་ཀྱི་གསལ་
འདེབས། །བླ་མ་མཆེད་གྲོགས་བཟོད་མེད་ཀྱི་སྙིང་རྗེས། །རྣ་ཁུང་གསལ་འདེབས་བརྩེ་སེམས་ཀྱིས་མཛད་
ཀྱང་། །ཡིད་ཆད་བསྣོན་མར་གྱུར་དུས་ཤིག་འོང་ངོ༌། །མགྲིན་པ་གྲེ་སོག་སོར་སོར་གྱི་སྒྲ་བཅས། །དབུགས་
ཀྱི་རྒྱུ་བ་ཇེ་བྲེལ་དུ་བརྩེགས་ནས། །པི་ཝཾ་རྒྱུད་ཐག་ཆད་པ་བཞིན་ཆད་དེ། །ཚེ་འདིའི་ཐ་མ་རྫོགས་པ་ཞིག་
འོང་ངོ༌། །གཅེས་ཤིང་འཕངས་པའི་ཡིད་འོང་གི་ལུས་འདི། །རོ་ཞེས་སྐྱུག་བྲོ་རུལ་མྱགས་ཤིག་འོང་ངོ་། །མལ་
སྟན་རྩུབ་ཙམ་མི་བཟོད་པའི་ལུས་འདི། །དུར་སྟེང་སྒྲེན་མོར་འཇོག་དུས་ཤིག་འོང་ངོ༌། །ཚེར་མ་ཙམ་ཡང་
མི་བཟོད་པའི་ལུས་འདི། །དུམ་བུར་ཤ་བཞུར་བརྒྱག་དུས་ཤིག་འོང་ངོ༌། །ལྡི་ཤིག་ཙམ་ཡང་མི་བཟོད་པའི་
ལུས་འདི། །བྱ་ཁྱིས་ལྷག་མེད་ཟ་དུས་ཤིག་འོང་ངོ༌། །སྤུར་དང་སྤུར་ཞེས་བཟང་གོས་ཀྱིས་གཏུམས་ཀྱང་།།
བསྲེག་ཁང་ནང་དུ་འཇོག་དུས་ཤིག་འོང་ངོ༌། །སྤོས་མེ་ཙམ་ཡང་མི་བཟོད་པའི་ལུས་འདི། །མེ་དཔུང་དབུས་
སུ་བསྲེག་དགོས་ཤིག་འོང་ངོ༌། །རབ་འབར་ཞུགས་ཀྱིས་ཤ་རུས་ཀུན་བསྲེགས་ནས། །རུས་ཐལ་ཙམ་ཞིག་
བསྡུ་དུས་ཤིག་འོང་ངོ༌། །གོས་འཐུག་ཙམ་ཡང་མི་བཟོད་པའི་ལུས་འདི། །ས་དོང་དོག་མོར་སྦ་དུས་ཤིག་འོང་
ངོ༌། །སྙན་པའི་མིང་གི་ཐོག་མ་དང་ཐ་མར། །ཚེ་འདས་དེ་ཉིད་ཟེར་བ་ཞིག་འོང་ངོ༌། །ཤ་ཚ་སྙིང་ཉེའི་གཉེན་
གྲོགས་དང་འཁོར་གཡོག །དུ་ཅོ་ལྡིར་རེས་ཁེངས་དུས་ཤིག་འོང་ངོ༌། །ཞྭ་གོས་རྒྱུ་ནོར་ཕྱོགས་བཞི་དང་
མཚམས་བརྒྱད། །ལྷག་མེད་བགོ་བཤའ་བྱ་དུས་ཤིག་འོང་ངོ༌། །རང་ཉིད་གཅིག་པུ་བར་དོ་ཡི་འཕྲང་དུ། །སྐྱོ་
ཆད་ལིང་ངེར་སླེབས་དུས་ཤིག་འོང་ངོ༌། །འབྱུང་བཞི་ལོག་པའི་འཇིགས་རུང་གི་དགྲ་བཞི། །ཐོག་ཏུ་བབས་
པའི་དངངས་སྐྲག་ཅིག་འོང་ངོ་། །རི་རལ་གད་པའི་ཐིབས་འོག་ཏུ་ཚུད་ཅིང་། །ས་ཆར་དྲག་པོས་ནོན་སྣང་དེ་
ཅི་དྲག །རྒྱ་མཚོ་ཆེན་པོའི་འཇིང་ཀློང་དུ་ཚུད་ཅིང་། །རྔ་འཚུབ་དྲག་པོས་འཁྱེར་སྣང་དེ་ཅི་དྲག །མེ་དཔུང་
ཆེན་པོའི་ཚིག་སྒྲ་དང་ཏོག་སྒྲས། །སྙིང་དང་རྣ་བ་འགས་ཉམས་དེ་ཅི་དྲག །བསྐལ་པའི་རླུང་ནག་འཚུབ་མ་
ཡིས་འཐུམས་ཤིང་། །འཁྱེར་བའི་སྣང་ཚུལ་འཇིགས་རུང་དེ་ཅི་དྲག །ལས་ཀྱི་རླུང་དམར་དྲག་པོ་ཡིས་དེད་
ཅིང་། །འཇིགས་རུང་མུན་པས་བསུ་དུས་དེར་ཅི་དྲག །གཤིན་རྗེའི་ཕོ་ཉས་ཞགས་ཐག་གིས་བཅིངས་ནས།།
སྐྱོ་ཆད་ལིང་ངེར་འཁྲིད་དུས་དེར་ཅི་དྲག །ལས་མཁན་ཨ་བ་གླང་མགོ་དང་སྡིག་མགོས། །མི་འདོད་སྣ་དགུ་
གཏོང་དུས་དེར་ཅི་དྲག །འཆི་བདག་གཤིན་རྗེའི་རྒྱལ་པོ་ཡི་དྲུང་དེར། །དཀར་ནག་དགེ་སྡིག་བརྩི་དུས་དེར་
ཅི་དྲག །མི་ཚེ་ཆགས་སྡང་གཡོ་སྒྱུ་ལ་བསྐྱེལ་བའི། །རྫུན་ཕུགས་གཤིན་རྗེས་བརྟོལ་དུས་དེར་ཅི་དྲག །རང་
བྱས་སྡིག་པའི་རྣམ་སྨིན་གྱི་ཆད་པ། །གཤིན་རྗེའི་ཁྲིམས་རར་གཏོང་དུས་དེར་ཅི་དྲག །དམྱལ་བའི་མེ་ནང་.



302
ཞལ་གདམས་དང་མགུར་གླུ་གཅེས་བཏུས།
ལྕགས་སྲེག་གི་ས་གཞིར། །རང་ལུས་རྗེན་པར་འགྲེམས་དུས་དེར་ཅི་དྲག །མཚོན་ཆའི་ཆར་གྱིས་དུམ་བུ་རུ་
བཅད་ཀྱང་། །འཆི་རྒྱུ་མེད་པའི་མྱོང་དགོས་དེ་ཅི་དྲག །ཁྲོ་ཆུར་ཤ་འཐོར་རུས་འཐོར་དུ་བཙོས་ཀྱང་། །ད་
དུང་མི་འཆི་མྱོང་དགོས་དེ་ཅི་དྲག །ལུས་དང་མེ་གཉིས་དབྱེར་མེད་དུ་འབར་ཀྱང་། །ད་དུང་འཆི་རྒྱུ་མེད་པ་
དེ་ཅི་དྲག །འཁྱག་སྦུབས་བུ་ཡུག་དྲག་པོ་ཡིས་བཏབ་ནས། །རྒྱ་སྟོང་ཁ་རུ་གས་དུས་དེར་ཅི་དྲག །བཀྲེས་
སྐོམ་ཡི་དྭགས་གནས་ངན་དུ་ལྷུང་ནས། །རྟོག་གྲིར་ལོ་མང་སྡོད་དགོས་དེ་ཅི་དྲག །གླེན་ལྐུག་སྐལ་ངན་དུད་
འགྲོ་རུ་གྱུར་ནས། །གསོན་པོར་གཅིག་གཅིག་ཟ་དུས་དེར་ཅི་དྲག །ཤིན་ཏུ་བཟོད་དཀའ་ངན་སོང་གི་སྡུག་
བསྔལ། །རང་ཐོག་མངོན་སུམ་འབབ་དུས་དེར་ཅི་དྲག །ད་ནི་མ་གཡེངས་ལ་འུར་དང་ལ་འུར། །སྙིང་དབུས་
རུས་པ་ད་ལྟ་རང་བསྐྱེད་རན། །རན་པ་ཙམ་མ་ཟད་ཕྱིས་གྲབས་སུ་འདུག་པས། །ད་ལྟ་ད་ལྟར་ལ་འུར་དུ་
སྒྲིམས་ཤིག །ཕ་གཅིག་དྲིན་ཅན་བླ་མ་ཡི་ཞལ་གདམས། །བློ་བཟང་རྒྱལ་བའི་བཞེད་གཞུང་གི་སྙིང་པོ།།
མདོ་སྔགས་ཡོངས་རྫོགས་ལམ་བཟང་གི་ཉམས་ལེན། །ཉམས་མྱོང་གཤའ་མ་རྒྱུད་ཐོག་ཏུ་འགེལ་རན།།
རང་གཞན་དོན་གཉིས་གཏན་འདུན་གྱི་སྙིང་པོ། །ཉིན་རེར་གང་ལོན་ཅི་ལོན་གྱི་ལག་ལེན། །འཆི་བདག་
གཤིན་རྗེ་དང་སུ་མགྱོགས་ཀྱི་ཚུལ་དུ། །བསྒྲུབ་ལ་སྒོ་གསུམ་ཆིག་སྒྲིལ་དུ་འབུངས་ཤིག།
ཅེས་པ་རང་གཞན་ཡོངས་ལ་མི་རྟག་དྲན་བསྐུལ་སྙིང་གི་ཐུར་མ་ཞེས་བྱ་བ་འདི་ཡང་གཅིག་ཏུ་སྒྲུབ་ལ་གཞོལ་བ་བྱ་བཏང་
ངག་དབང་སྙན་གྲགས་ཀྱིས་སྔ་མོ་ནས་བསྐུལ་ཞིང་། ༧མི་རྗེ་རྩེ་ཕྱག་སྤེལ་བཞི་སྐུ་ངོ་བསོད་ནམས་ཀུན་དགའ་མཆོག་ནས་ཀྱང་བསྐུལ་
མ་ནན་ཏན་དུ་མཛད་ཁར། ཉེ་ལམ་ངག་སྙན་པས་སླར་ཡང་བསྐུལ་བ་ལ་བརྟེན་ཕ་བོང་ཁའི་སྤྲུལ་མིང་པས་ཀོང་ཡུལ་འབྲུ་ལ་བཀྲ་ཤིས་
བདེ་ཆེན་དགོན་དུ་སྦྱར་བ་འགྲོ་དོན་འཕེལ་བར་གྱུར་ཅིག།
།



303མགུར་གླུའི་སྐབས།
༤ ༧
གཏན་གཡོ་ཀུན་ཁྱབ་ཀུན་གྱི་བདག་ཉིད་ཀྱི་བདེ་ཆེན།།
ཨ་མདོ་དགེ་བཤེས་འཇམ་དཔལ་རོལ་པའི་བློ་གྲོས། (༡༨༨༢—༡༩༤༤)
༄༅། །ན་མོ་གུ་རུ། གཏན་གཡོ་ཀུན་ཁྱབ་ཀུན་གྱི་བདག་ཉིད་ཀྱི་བདེ་ཆེན། །གསང་གསུམ་མི་ཟད་རྒྱན་
གྱི་འཁོར་ལོ་རུ་ཡོངས་ཤར། །རྣམ་ཐར་སྒོ་གསུམ་ཆོས་དབྱིངས་དགའ་མ་ལ་རོལ་བའི། །ཧེ་རུ་ཀ་དཔལ་དྲིན་
ལྡན་བླ་མ་དེ་མཁྱེན་ནོ།།
ཨ་ཧཾ་འབར་འཛག་འཁོལ་བའི་ཟིལ་མངར་གྱི་སྦྲང་ཆང་། །ཨ་ལི་ཀ་ལིའི་རང་གདངས་གླུ ་
དབྱངས་དང་ལྷན་ཅིག །ཨ་ལ་ངོ་མཚར་ཚོགས་ཀྱི་འཁོར་ལོ་ལ་རོལ་ཚེ། །ཨ་མ་བདེ་ཆེན་བཟང་མོའི་ཟུར་
མིག་ཀྱང་གཡོས་བྱུང་། །བློས་བཏགས་མིང་རྐྱང་སྨིག་རྒྱུ་ཆུ་ཀླུང་དུ་འཁྲུལ་བའི། །ཨ་འཐས་སྲིད་པའི་རི་
དྭགས་རྨེག་མེད་ཀྱི་བརྟུལ་ཞུགས། །བདེ་ཆེན་གཞུ་དང་སྦྱར་བའི་སྟོང་ཆེན་གྱི་ཉག་ཕྲན། །མཉམ་ཉིད་ངང་
ནས་འཕེན་པའི་ས་ར་ཧ་དྲན་བྱུང་། །འོད་གསལ་རང་བྱུང་ཕུག་པའི་བཙན་ས་ལས་འཕོས་ཏེ། །མ་དག་ལས་
ཀྱི་དྲི་བཞོན་དཔུང་ཚོགས་ཀྱིས་བརྡལ་ཚེ། །སྒྱུ་མའི་སྒྱུ་མར་རོལ་བཞིན་ཞེན་མེད་ཀྱི་ནམ་མཁར། །རྡོ་རྗེ་གར་
སྟབས་མཛད་བཞིན་དྲིལ་བུ་པ་ཕེབས་བྱུང་། །རྣམས་གསུམ་དུམཁའི་གཉེར་མ་ཤིག་ཤིག་ཏུ་གཡོ་བའི། །སྲིད་
པའི་ཉལ་འགྲོར་འཁྱམས་པའི་ཉམ་ཐག་གི་གསེར་མིག །གང་འདུ ལ་བྱིན་ཟའི་ཀློང་དུ་ལམ་ལམ་དུ་
བསྲེགས་ནས། །བདེ་ཆེན་ལོངས་སུ་སྤྱད་པའི་ཏེ་ལོ་བ་དགྱེས་སོ། །གང་སྣང་སྣོད་བཅུད་དག་པ་རབ་
འབྱམས་ཀྱི་དཀྱིལ་འཁོར། །ཡན་ལག་བརྐྱང་བསྐུམ་ཙམ་ཡང་ཕྱག་རྒྱ་དང་གར་སྟབས། །གྲགས་སྟོང་
བརྗོད་བྲལ་རྣམ་པ་འབྲུ་གསུམ་གྱི་ངོ་བོ། །སྤང་བླང་རེ་དོགས་བྲལ་བའི་རྣལ་འབྱོར་དེ་ཨ་ཧོ། །དཀར་དམར་
དཔའ་བོ་དཔའ་མོའི་ཕན་ཚུན་གྱི་རྗེས་ཆགས། །ཆོས་འཁོར་མི་ཤིགས་ཐིག་ལེར་མཉམ་སྦྱོར་དུ་རོལ་བས། །སངས་
རྒྱས་གཞན་ནས་མི་འཚོལ་གསང་ཆེན་གྱི་ཁྱད་ཆོས། །གཉུག་མ་གཞི་ནས་རྙེད་པའི་ངོ་མཚར་འདི་ཨ་ཧོ།།
ཕུང་ཁམས་སྐྱེད་མཆེད་སྐུ་གསུམ་འཁོར་ལོ་རུ་རྫོགས་པའི། །ལུས་གནས་སོ་དང་སེན་མོ་གནས་ཡུལ་གྱི་རང་
བཞིན། །རྩ་ཁམས་དཔའ་བོ་དཔའ་མོ་འཁྲིལ་སྦྱོར་གྱི་རྣམ་པ། །མ་བསྩལ་ལྷུན་གྲུབ་ལུས་ཀྱི་བཀོད་པ་འདི་
ཨ་ཧོ། །ཆོས་འཁོར་བདེ་བའི་གཞི་གནས་མི་ཤིགས་པའི་ཐིག་ལེར། །སྟོང་ཕྲག་བདུན་ཅུ་རྩ་གཉིས་སྒྲོགས་
བྱེད་ཀྱི་མགྲོན་པོ། །ཞུགས་གནས་ཐིམ་པའི་ལམ་ནས་རང་ཡུལ་དུ་བོས་པས། །ཀུན་གྱི་ཕ་ཡུལ་བསྙེགས་
པའི་རེ་འདུན་ཞིག་གདའ་འོ། །སྤྲུལ་འཁོར་མ་ཡིས་བསྐུལ་བའི་མུ་ཏིག་གི་གཞོན་ནུ། །དགའ་བཞིའི་ལང་



304
ཞལ་གདམས་དང་མགུར་གླུ་གཅེས་བཏུས།
ཚོར་འགྲོགས་པའི་སྨིན་ལེགས་དང་ལྷན་ཅིག །བདེ་སྟོང་ཕ་ཕོགས་རྒྱལ་ས་རང་ངོ་ལ་སྤྲད་པས། །འཛིན་
མེད་སྟོང་ལྟ་ཧད་པོ་རྫོགས་ཆེན་ལ་མ་འཁྲུལ། །གཡོ་བྱེད་རླུང་གི་རང་བཞིན་ལྔ་ལྡན་གྱི་འཇའ་ཟེར། །སྣོད་
བཅུད་སྒྱུ་མའི་ལྟད་མོར་འཁོར་ཡུག་ཏུ་འབྱམས་ཀླས། །དྭངས་གསལ་ཤེལ་གྱི་འདྲ་དེས་མངོན་སུམ་དུ་མཛད་
ན། །རྟག་བརྟན་བདེན་གྲུབ་སྐུར་སྣང་མུན་སྦྲུལ་དེས་ཅི་བྱ། །རྩ་གསུམ་འཁོར་ལོ་དྲུག་ལྡན་ཨེ་ཝཾ་གྱི་ཁ་སྦྱོར།།
ལུས་གནས་དཔའ་བོ་དཔའ་མོ་ཡབ་ཡུམ་གྱི་འཁྲིལ་སྦྱོར། །རང་སེམས་གདོད་ནས་ལྷན་སྐྱེས་བདེ་སྟོང་གི་
ཏིང་འཛིན། །ད་གཟོད་ཁྱིམ་ཐབས་འཛིན་པའི་རེ་ས་ཡང་མི་འདུག །གཞན་ལ་སྨད་པ་མིན་ཏེ་རང་ལུགས་
ཀྱི་ཁྱད་ཆོས། །ཁྱབ་བདག་འཇམ་དཔལ་སྙིང་པོའི་གསང་མཛོད་ཀྱི་སྣང་གཏེར། །མདོ་སྔགས་ཀུན་གསལ་
ཡངས་པའི་བཞིན་རིས་ལ་ངོམ་ཚེ། །ཟབ་ཟབ་སྣང་བ་ངོམ་པའི་སྒྱུ་སྐར་ཚོ་གར་སོང་། །མཚུངས་མེད་རྡོ་རྗེ་
འཛིན་པའི་ཞབས་པད་ཀྱི་དྲུང་དུ། །དེང་ནས་སྲིད་པ་མིང་ཙམ་མ་གྱུར་གྱི་བར་དུ། །འབྲལ་མེད་ཟབ་གསང་
གླུ་དབྱངས་མཆོད་པ་ཡི་རྟེན་འབྲེལ། །རྣམ་ཀུན་དགྱེས་པའི་ཀུན་བཟང་རྣམ་འཕྲུལ་དུ་འབུལ་ལོ། །ཞེས་པ་འདི་
ཡང་ཡུམ་རྡོ་རྗེ་རྣལ་འབྱོར་མའི་ངོ་བོ་བཀའ་དྲིན་མཚུངས་མེད་ཤཱི་ལའི་མཚན་ཅན་གྱི་ཞབས་དྲུང་དུ་རིག་པ་འཛིན་པ་༧དོན་ཡོད་རྡོ་རྗེས་
གུས་པས་ཕུལ།། །།



305མགུར་གླུའི་སྐབས།
༤ར
ང་ལོ་ཆུང་བུ་མོའི་གླུ་ལ་ཉོན་ཞེས་པའི་མགུར།
རིག་འཛིན་ཆོས་ཉིད་བཟང་མོ། (༡༨༥༣-༡༩༥༡)
༄༅། །ཨོཾ་མ་ཎི་པདྨེ་ཧཱུྃ་ཧི༔ མ་འགྲོ་ཀུན་འདྲེན་མཛད་སྙིང་རྗེའི་ལྷ། །སྐྱབས་འཕགས་མཆོག་སྤྱན་རས་
གཟིགས་ལ་འདུད། །ཚུར་ཉོན་དང་ཁམས་པ་བཀྲ་ཤིས་སོགས། །ང་ལོ་ཆུང་བུ་མོའི་གླུ་ལ་ཉོན། །རྟེན་དལ་
འབྱོར་མི་ལུས་རྙེད་པར་དཀའ། །འདི་ཆུད་ཟོས་མ་གཏོང་སྙིང་པོ་ལོངས། །ལྷ་འཕགས་མཆོག་སྤྱན་རས་
གཟིགས་དབང་སྒོམས། །ཆོས་ཀུན་འདུས་ཡི་གེ་དྲུག་མ་སྒྲོངས། །མ་སེམས་ཅན་ཀུན་ལ་སྙིང་རྗེ་སྐྱེད། །ཚེ་
མི་རྟག་ནམ་འཆི་ངེས་པ་མེད། །སེམས་བློ་སྣ་ལྟུ ང་ལ་སྙིང་པོ་ལོངས། །ལྷ་འཕགས་མཆོག་སྤྱན་རས་
གཟིགས་དབང་སྒོམས། །ཆོས་ཀུན་འདུས་ཡི་གེ་དྲུག་མ་སྒྲོངས། །མ་སེམས་ཅན་ཀུན་ལ་སྙིང་རྗེ་སྐྱེད། །ལས་
རྒྱུ་འབྲས་མི་བསླུ་རང་ལ་སྨིན། །དོན་དགེ་སྡིག་སྤང་བླང་མིག་ལྟར་སྲུངས། །ལྷ་འཕགས་མཆོག་སྤྱན་རས་
གཟིགས་དབང་སྒོམས། །ཆོས་ཀུན་འདུས་ཡི་གེ་དྲུག་མ་སྒྲོངས། །མ་སེམས་ཅན་ཀུན་ལ་སྙིང་རྗེ་སྐྱེད། །གནས་
རིགས་དྲུག་སྡུག་བསྔལ་མེ་ཡི་འོབ། །ཡིད་ཞེན་པ་ལོག་ནས་ངེས་འབྱུང་སྐྱེད། །ལྷ་འཕགས་མཆོག་སྤྱན་རས་
གཟིགས་དབང་སྒོམས། །ཆོས་ཀུན་འདུས་ཡི་གེ་དྲུག་མ་སྒྲོངས། །མ་སེམས་ཅན་ཀུན་ལ་སྙིང་རྗེ་སྐྱེད། །ཕན་
ངེས་པ་སྐྱབས་གནས་དཀོན་མཆོག་གསུམ། །སྙིང་ཐག་པ་ནས་བློ་གཏད་སྐྱབས་འགྲོ་གྱིས། །ལྷ་འཕགས་
མཆོག་སྤྱན་རས་གཟིགས་དབང་སྒོམས། །ཆོས་ཀུན་འདུས་ཡི་གེ་དྲུག་མ་སྒྲོངས། །མ་སེམས་ཅན་ཀུན་ལ་
སྙིང་རྗེ་སྐྱེད། །མ་འགྲོ་ཀུན་ཕན་དང་བདེ་བའི་ཐབས། །སྨོན་འཇུག་གི་བྱང་ཆུབ་སེམས་ལ་སྦྱོངས། །ལྷ་
འཕགས་མཆོག་སྤྱན་རས་གཟིགས་དབང་སྒོམས། །ཆོས་ཀུན་འདུས་ཡི་གེ་དྲུག་མ་སྒྲོངས། །མ་སེམས་ཅན་
ཀུན་ལ་སྙིང་རྗེ་སྐྱེད། །རྒྱུད་དག་ནས་ཐར་པ་ཐོབ་པའི་ཐབས། །ཚོགས་བསགས་དང་སྒྲིབ་སྦྱངས་ཡང་ཡང་
གྱིས། །ལྷ་འཕགས་མཆོག་སྤྱན་རས་གཟིགས་དབང་སྒོམས། །ཆོས་ཀུན་འདུས་ཡི་གེ་དྲུག་མ་སྒྲོངས། །མ་
སེམས་ཅན་ཀུན་ལ་སྙིང་རྗེ་སྐྱེད། །རྗེ་བླ་མ་ལ་སངས་རྒྱས་ཐམས་ཅད་འདུས། །གདུང་ཤུགས་ཀྱིས་མོས་
གུས་གསོལ་འདེབས་མཛོད། །ལྷ་འཕགས་མཆོག་སྤྱན་རས་གཟིགས་དབང་སྒོམས། །ཆོས་ཀུན་འདུས་ཡི་
གེ་དྲུག་མ་སྒྲོངས། །མ་སེམས་ཅན་ཀུན་ལ་སྙིང་རྗེ་སྐྱེད། །གཟུགས་སྣང་ཚད་ཐུགས་རྗེ་ཆེན་པོ་སྒོམས། །སྒྲ་
གྲགས་ཚད་མ་ཎི་པདྨེར་སོམས། །ལྷ་འཕགས་མཆོག་སྤྱན་རས་གཟིགས་དབང་སྒོམས། །ཆོས་ཀུན་འདུས་
ཡི་གེ་དྲུག་མ་སྒྲོངས། །མ་སེམས་ཅན་ཀུན་ལ་སྙིང་རྗེ་སྐྱེད། །དྲན་ཚད་ཀུན་བྱང་སེམས་སྟོང་པ་ཉིད། །བྱམས་



306ཞལ་གདམས་དང་མགུར་གླུ་གཅེས་བཏུས།
སྙིང་རྗེ་དམིགས་མེད་མ་བཅོས་ཞོག །ལྷ་འཕགས་མཆོག་སྤྱན་རས་གཟིགས་དབང་སྒོམས། །ཆོས་ཀུན་
འདུས་ཡི་གེ་དྲུག་མ་སྒྲོངས། །མ་སེམས་ཅན་ཀུན་ལ་སྙིང་རྗེ་སྐྱེད། །རྗེས་དགེ་བ་སེམས་ཅན་དོན་ལ་བསྔོས།།
དུས་གསུམ་དུ་དགེ་བའི་བཀྲ་ཤིས་རྗོད། །ལྷ་འཕགས་མཆོག་སྤྱན་རས་གཟིགས་དབང་སྒོམས། །ཆོས་ཀུན་
འདུས་ཡི་གེ་དྲུག་མ་སྦྱོངས། །མ་སེམས་ཅན་ཀུན་ལ་སྙིང་རྗེ་སྐྱེད། །འདིར་ཚོགས་པའི་འདུས་པ་ཕོ་མོ་
རྣམས། །རྒྱུད་ཆོས་ལ་བསྐུལ་བའི་འབྲེལ་བ་ཡིན། །ངག་སྙན་པོའི་གླུ་ལ་སྦྱར་ཏེ་བླངས། །མཐོང་ཐོས་དྲན་
རེག་ཀུན་སངས་རྒྱས་ཤོག། །།
{
,



307མགུར་གླུའི་སྐབས།
༤༩
མི་རྟག་རྗེས་དྲན་གྱི་སྐྱོ་གླུ།
དགེ་འདུན་ཆོས་འཕེལ། (༡༨༧༠—༡༩༣༢)
༄༅། །རྒྱ་ཆེན་དོན་གཉིས་གྲུབ་པའི་དགའ་སྟོན་ལ་རོལ་པའི། །མ་འདྲིས་འགྲོ་བའི་རྩ་ལག་ཟས་གཙང་
གི་སྲས་པོ། །མཐའ་དང་ཟད་དུ་མེད་པའི་བྱིན་རླབས་ཀྱི་སྦྲང་ཆར། །ཐུགས་རྗེའི་ཆུ་འཛིན་འཁྲིགས་པའི་གུར་
ཁང་ནས་ཕོབ་ཅིག།
ཐང་ཆེན་ཕ་མཐའ་མེད་པའི་དུད་སྤྲིན་གྱི་སྤྲིས་མ། །རྐང་གླིང་སྐད་བརྡ་བསྒྱུར་བའི་རྒྱུས་མེད་ཀྱི་
གྲོགས་པོ། །ཁ་དོག་སྣ་ལྔ་ཤར་བའི་ཞིང་ཆེན་གྱི་རེ་མིག །སྣང་ཡུལ་གང་ལ་བལྟས་ཀྱང་སྐྱོ་ཉམས་ཤིག་
འདུག་པ། །ཉེ་འབྲེལ་འཁོར་གཡོག་འཛོམས་པ་ཚོང་འདུས་ཀྱི་མགྲོན་པོ། །སྟོབས་འབྱོར་ཁེངས་དྲེགས་དར་
བ་རྨི་ལམ་གྱི་ལོངས་སྤྱོད། །སྐྱིད་སྡུག་སྤེལ་མའི་ཉམས་མྱོང་དབྱར་དགུན་གྱི་འགྱུར་ལྡོག །བསམ་བཞིན་མ་
བཅོས་ཤུགས་པའི་གླུ་དབྱངས་ཤིག་ཤོར་སོང་། །མེད་ན་ལྟོགས་ཀྱི་དོགས་པས་བཟའ་བཏུང་གི་རྩོལ་སྒྲུབ།།
ཡོད་ན་ཟད་ཀྱི་དོགས་པས་ཁེ་ཚོང་གི་འདུ་འགོད། །དོན་ཆུང་ལས་ལ་འབད་པའི་ཕྲེང་གོག་དེ་བགྲང་ནས།།
ཡུན་ཐུང་མི་ཚེ་ཕྲ་མོའི་ཕྲེང་ཐག་དེ་ཟད་སོང་། །བྱས་ཀྱང་འཛད་དུ་མེད་པའི་འཇིག་རྟེན་གྱི་བྱ་གཞག །བྱས་
བྱས་ལས་ཀྱི་མཐའ་ལ་ཡིད་ཆད་ཀྱི་སྣོན་པ། །བྱས་ནས་གྲུབ་པར་རློམས་པའི་བདེ་འབྱོར་ཀུན་བསགས་
ཀྱང༌། །སྡུག་བསྔལ་ཕུང་པོ་འདི་ཡི་བཅུ་ལས་མི་འདུག །ཁྲམ་དང་གཡོ་སྒྱུའི་རྩེད་མོ་དགུ་སྒྲིག་ཏུ་བྱས་ཏེ།།
འབད་པ་བརྒྱ་ཡིས་སྒྲུབ་པའི་འཇིག་རྟེན་གྱི་འདུན་མས། །ཡུན་རིང་སྒུགས་པའི་མཐའ་ལ་སྟོང་བསླུས་སུ་
བྱས་པས། །ལོ་གསུམ་སྡུག་ལས་བྱས་པའི་ཨ་ཐང་ནི་ཆད་སོང་། །འབྱོར་ཚེ་ཉེ་བའི་དྲུང་ན་ཁུད་ཁུད་དུ་འགྲོ་
ཞིང་། །རྒུད་ཚེ་རིང་བའི་ས་ནས་མཛུབ་ཀེར་གྱིས་འཕྱ་བ། །དྲིན་བྱས་དྲིན་དུ་མི་གོ་གྲོགས་ངན་གྱི་གཤིས་ལ།།
བསམ་བཞིན་ངུ་མ་དགོད་ཀྱི་སྣང་བ་ཞིག་ཤར་སོང་། །ཟིན་མེད་དབྱར་དགུན་དུས་བཞིའི་སོ་ཚིས་ལ་འབད་
ནས། །དོན་མེད་གཡེང་བས་མི་ཚེ་སྟོང་ཟད་དུ་ཕྱིན་ཀྱང་། །ད་དུང་སྣང་མེད་གཡེང་བའི་འཕྱོར་ཉམས་དེ་ཆེ་
བ། །ལུས་རྒས་སེམས་མ་རྒས་པའི་སྣང་ཚུལ་འདི་སྐྱོ་བ། །ཚོགས་དྲུག་སྣང་བ་ཡུལ་གྱི་མེ་ཏོག་གི་ཐང་དུ།།
གཏོལ་མེད་རིག་པའི་བུ་ཆུང་ཕར་ཕར་ལ་འཁྱམས་པས། །དོན་མེད་གནས་ལ་སེམས་པའི་དྲན་འདུན་གྱི་
ལམ་སྲོལ། །ད་ལྟ་རྗེས་མེད་བོར་བའི་སྣང་ཚུལ་འདི་སྐྱོ་བ། །རི་བོ་སྒང་དྲུག་ལྗོངས་ནས་རི་དྭགས་བཞིན་
འཁྱམས་ཏེ། །ཐག་རིང་རྒྱུས་མེད་མི་ཡི་རྒྱལ་ཁམས་སུ་སླེབས་ནས། །མདོ་མེད་འཕྱོར་མོའི་ཕྱོགས་ལ་རང་



308ཞལ་གདམས་དང་མགུར་གླུ་གཅེས་བཏུས།
སེམས་དེ་ཤོར་ནས། །དྲིན་ཅན་ཕ་མ་བརྗེད་པའི་བུ་རུལ་ང་སྐྱོ་བ། །མ་རིག་རྣམ་རྟོག་འདྲེ་མོའི་གར་སྟབས་
ཀྱི་རྗེས་སུ། །མི་བདེན་འཁྲུལ་བའི་ཆོས་འདི་ཡོམ་ཡོམ་དུ་གཡོས་པས། །དེ་རིང་མཐོང་བའི་ཟང་ཟིང་སང་
ཉིན་ནི་བརྗེད་དེ། །གང་ལ་གཏད་སོ་མེད་པའི་ངང་ཚུལ་འདི་སྐྱོ་བ། །བལྟས་ན་སྐྱིད་སྐྱིད་འདྲ་བའི་འཇིག་
རྟེན་གྱི་ཕུན་ཚོགས། །ཐོབ་ན་རང་རང་སྐབས་ཀྱི་སྡུག་བསྔལ་རེ་འདུག་པས། །འཕྲུལ་སྣང་བདེ་བའི་གནས་
སྐབས་རྨི་ལམ་ཙམ་སོང་རྗེས། །ཅིས་ཀྱང་རང་སེམས་སྐྱོ་བའི་རྐྱེན་སྣང་རེ་འདུག་གོ །རེ་དོགས་འོག་འགྱུའི་
རྣམ་རྟོག་སྡུག་བསྔལ་གྱི་སྐྱུར་རྩི། །ཤུགས་འབྱུང་དགའ་བདེའི་ཉམས་ཀྱིས་འོ་མ་དང་འདྲེས་པས། །བཟའ་
བཏུང་ལོངས་སྤྱོད་ཕྱི་ཡི་སྐྱིད་ཆས་ཙམ་འགྲིགས་ཀྱང་། །བློ་བདེ་གུ་ཡངས་ནང་གི་སྐྱིད་ཉམས་དེ་མི་འདུག།
ཆེ་འདོད་རེ་བའི་གཞི་མ་མེ་ནང་དུ་བསྲེགས་ཤིང༌། །མི་འདོད་ཁྲལ་གྱི་བཙུན་གཟུགས་ཐལ་དོང་དུ་བསྒྱུར་
ཏེ། །གང་དྲན་སེམས་རྗེས་འབྲང་བ་སྨྱོན་པ་ཡི་སྤྱོད་པས། །ལྗོངས་དང་ལྗོངས་སུ་རྒྱུ་བའི་ཡངས་ཤིག་བྱུང་ན།།
ཚུལ་གསུམ་རྟགས་ཀྱི་རྫོང་གོག་རྨེག་མེད་དུ་བཤིག་ཅིང་། །མཐའ་བརྒྱད་དམ་བཅའི་མདུད་པ་རང་ས་རུ་
ཆད་དེ། །གང་ཤར་སྣང་བ་གཞི་མེད་རྩ་བྲལ་དུ་གོ་ནས། །ཞེ་བློ་གཏིང་ནས་བདེ་བའི་དགའ་སྤྲོ་ཞིག་བྱུང་ན།།
སྟོང་པ་མཐའ་དབུས་མེད་པའི་འོད་གསལ་གྱི་དབྱིངས་སུ། །འཛིན་མེད་སེམས་ཀྱི་ངོ་བོ་རོ་གཅིག་ཏུ་ཐིམ་སྟེ།།
རང་མྱོང་བརྗོད་དུ་མེད་པའི་ཟག་མེད་ཀྱི་བདེ་བ། །ཉིན་དང་མཚན་དུ་སྤྱོད་པའི་སྐལ་བཟང་ཞིག་བྱུང་ན།།
སྣང་བ་མི་རྟག་ཨ་མའི་ཁྲོ་འཛུམ་གྱི་དཀར་ནག །རེ་སྐྱིད་རེ་སྡུག་རང་ཉམས་རྗེས་དྲན་གྱི་སྐྱོ་གླུ། །རྒྱུས་མེད་
ཕྱི་མའི་རི་ལྗོངས་བྷངྒལའི་ཡུལ་དུ། །མདོ་མེད་འཁྱམས་པོ་དགེ་འདུན་ཆོས་འཕེལ་གྱིས་བླངས་སོ།། །།



ཞུ་སྒྲིག་པའི་ཁུངས་བཅོལ་གྱི་ཡིག་ཆ།
ཆོས་རྒྱལ་སྲོང་བཙན་སྒམ་པོ། (༦༡༧ – ༦༥༠) ཞལ་གདམས་ཟབ་དོན་ཆུང་ཚོའི་སྐོར། མ་ཎི་བཀའ་འབུམ། བོད་ཀྱི་བཅུ་ཕྲག་
རིག་མཛོད་ཆེན་མོ། སྔ་འགྱུར་རྙིང་མ་པའི་གསུང་རབ་པོད་དང་པོ། མཚོ་སྔོན་མི་རིགས་དཔེ་སྐྲུན་ཁང་། ཕྱི་ལོ་
༢༠༠༧ ཤོག ༡༢༢༧--༡༢༢༨
ཐོན་མི་སམྦྷོ་ཊ། (དུས་རབས་བདུན་པ།) ང་དྲིན་ཆེན་གྱི་བློན་པོ་ཐོན་མི་ངས།། རྒྱལ་རབས་གསལ་བའི་མེ་ལོང་། ཕྱི་ལོ་ ༡༩༨༡
ལོར་མི་རིགས་དཔེ་སྐྲུན་ཁང་ནས་དཔར་དུ་བཏབ། ཤོག ༧༢--༧༣
བཙན་པོ་འདུས་སྲོང་། (༦༧༩—༧༠༤) གནའ་རབས་དུས་ཀྱི་ཐོག་མ་རུ།། བོད་ཀྱི་ལོ་རྒྱུས་རགས་རིམ་གཡུ་ཡི་ཕྲེང་བ། སྟོད་
ཆ། བོད་ལྗོངས་དཔེ་རྙིང་དཔེ་སྐྲུན་ཁང་། ཕྱི་ལོ་ ༡༩༨༩ ཤོག ༢༣༧--༢༤༨
ལོ་ཆེན་བེ་རོ་ཙ་ན། （དུས་རབས་བརྒྱད་པ།) བེ་རོ་ཙ་ནས་དཀའ་བ་བཅུ་དྲུག་སྤྱོད་པའི་མགུར། པདྨ་བཀའ་ཐང་། སི་ཁྲོན་མི་
རིགས་དཔེ་སྐྲུན་ཁང་། ཕྱི་ལོ་ ༢༠༠༦ ཤོག ༣༦༠--༣༦༥
མཁའ་འགྲོ་ཡེ་ཤེས་མཚོ་རྒྱལ། (དུས་རབས་བརྒྱད་པ།) ཀྱེ་མ་ཉོན་དང་དད་ལྡན་བོད་འབངས་རྣམས།། མཁའ་འགྲོ་ཡེ་ཤེས་
མཚོ་རྒྱལ་གྱི་རྣམ་ཐར་སྟག་ཤམ་རྡོ་རྗེས་གཏེར་ནས་བཏོན་པ། སི་ཁྲོན་མི་རིགས་དཔེ་སྐྲུན་ཁང་། ཕྱི་ལོ་ ༡༩༥༩
ཤོག ༢༤ ༤--༢༥༠
ལྷ་བླ་མ་བྱང་ཆུབ་འོད། (དུས་རབས་བཅུ་གཅིག་པའི་སྟོད།) ཞལ་གདམས་ཁམས་འདུས་ཀྱི་དྲོད་རྟགས། བཀའ་གདམས་རིན་
པོ་ཆེའི་གསུང་གཅེས་བཏུས་ནོར་བུའི་བང་མཛོད། མཚོ་སྔོན་མི་རིགས་དཔེ་སྐྲུན་ཁང་། ཕྱི་ལོ་ ༡༩༩༥ དེབ།
ཤོག ༡༢༨--༡༢༩
ལོ་ཆེན་རིན་ཆེན་བཟང་པོ། (༩༥༨-༡༠༥༥) འཁོར་ལོ་གསུམ་གྱི་རིམ་པ་རབ་ཏུ་གསལ་བའི་སྒྲོན་མེ་ལས་བཏུས་པ། བཀའ་
གདམས་རིན་པོ་ཆེའི་གསུང་གཅེས་བཏུས་ནོར་བུའི་བང་མཛོད། དེབ། ཤོག ༡༢༩--༡༣ ༣
མཁས་གྲུབ་ཁྱུང་པོ་རྣལ་འབྱོར། (དུས་རབས་བཅུ་གཅིག་པ།) འཆི་བས་མི་འཇིགས་སྐྱེ་བས་འཇིགས།། ཞི་བྱེད་དང་ཤངས་
པའི་ཆོས་སྐོར། བོད་ལྗོངས་མི་དམངས་དཔེ་སྐྲུན་ཁང་། ཕྱི་ལོ་ ༢༠༡༠ ཤོག ༡༣༢--༡༣༩
མཁའ་འགྲོ་མས་ལུང་བསྟན་རྡོ་རྗེའི་གླུ། བཀའ་གདམས་གླེགས་བམ་གྱི་བུ་ཆོས་ལས་བཏུས་པ། མཚོ་སྔོན་མི་རིགས་དཔེ་སྐྲུན་
ཁང་། དེབ། ཕྱི་ལོ་ ༡༩༩༤ ཤོག ༡༦༠--༡༦༢
འབྲོམ་སྟོན་རྒྱལ་བའི་འབྱུང་གནས། (༡༠༤ ཡ་༡༠༦༤) བསླབ་བྱ་མི་ཆོས་གནད་ཀྱི་ཕྲེང་བ། ལེགས་བཤད་ལུགས་ཀྱི་བསླབ་
བྱའི་དཔེ་ཚོགས། བོད་ཀྱི་གཙུག་ལག་གཅེས་བཏུས་པོད་ཕྲེང་། ༢༧ ལྡི་ལི། ཕྱི་ལོ་ ༢༠༠༦ དེབ། ཤོག ༡--།



310ཞལ་གདམས་དང་མགུར་གླུ་གཅེས་བཏུས།
མར་པ་ཆོས་ཀྱི་བློ་གྲོས། (༡༠༡༢-༡༠༩༧) ཀ་ཆེན་བཞིའི་མགུར། སྒྲུབ་བརྒྱུད་གོང་མ་རྣམས་ཀྱི་ཞལ་གདམས་ཕྱོགས་སྒྲིགས་
ནོར་བུའི་བང་མཛོད། བྱང་ཨ་རི་མཉམ་མེད་འབྲི་གུང་བཀའ་བརྒྱུད་ཆོས་སྡེ་ནས་དཔར་དུ་བཏབ། དེབ། ཕྱི་ལོ་
༢༠༠༣ ཤོག ༣༥--༤༠
རྭ་ལོ་ཙཱ་བ་རྡོ་རྗེ་གྲགས་པ།（༡༠༡༦༌་༡༡༢༨） སྔོན་ཆད་མ་བྱུང་སྒྲུབ་རྟགས་ཡིན།། རྭ་ལོ་ཙཱ་བའི་རྣམ་ཐར་། མཚོ་སྔོན་མི་
རིགས་དཔེ་སྐྲུན་ཁང་། ཕྱི་ལོ་ ༡༩༩༢ དེབ། ཤོག ༣ ༣༦--༣༤༠
པོ་ཏོ་བ་རིན་ཆེན་གསལ། (༡༠༢༧-༡༡༠༥) གནས་ཐིག་སྤྲིངས་ཡིག བཀའ་གདམས་རིན་པོ་ཆེའི་གསུང་གཅེས་བཏུས་
ནོར་བུའི་བང་མཛོད། ཕྱི་ལོ་ ༡༩༩༥ ཤོག ༡༧༣ --༡༧༧
ཕ་དམ་པ་སངས་རྒྱས། (དུས་རབས་བཅུ་གཅིག་པ།) ཞལ་ཆེམས་དིང་རི་བརྒྱ་རྩ་མ། ཤངས་པའི་ཆོས་སྐོར། པོད། ཁ ཕྱི་ལོ་
༢༠༡༣ ལོར་དིང་རི་གླང་སྐོར་གཙུག་ལག་ཁང་ནས་ལྡི་ལིར་དཔར་དུ་བཏབ། ཤོག ༥༦༡--(༧༡
མ་ཅིག་ལབ་ཀྱི་སྒྲོན་མ། (༡༠༣༡-༡༡༢༩） གཅོད་གཞུང་བཀའ་ཚོམས་ཆེན་མོ་ལས་བཏུས་པ། གདམས་ངག་མཛོད། པོད།
ཕ། ཞི་གཅོད་པོད་གཉིས་པ། བླ་མ་དངོས་གྲུབ་དང་ཤེས་རབ་དྲི་མེད་ནས། ཕྱི་ལོ་ ༡༩༧༩ ནས་ ༡༩༨༡ བར་
དཔར་དུ་བཏབ། ཤོག ༥ བ༢ ནས་ ༦ ན༧ བར།
བུ་ཤེས་རབ་རིགས་ལྡན་ལས་འཕྲོ་ཅན།། ཕ་དམ་པ་དང་མ་ཅིག་ལབ་སྒྲོན་གྱི་རྣམ་ཐར། མཚོ་སྔོན་མི་
རིགས་དཔེ་སྐྲུན་ཁང་། ཕྱི་ལོ་ ༡༩༩༢ ཤོག ༣༢༨--༣༢༨
རྗེ་བཙུན་མི་ལ་རས་པ། (༡༠༤༠༡༡༢༣） བྲག་དཀར་རྟ་སོར་སྒོམ་དུ་འགྲོ། མི་ལ་རས་པའི་རྣམ་མགུར། མཚོ་སྔོན་མི་
རིགས་དཔེ་སྐྲུན་ཁང་། ཕྱི་ལོ་ ༡༩༨༩ ཤོག ༡༣ ༣--༡༣༥
གཞི་མཉམ་པ་ཉིད་ཀྱི་ཞིང་ས་ལ།། ཤོག ༡༤༥--༡༤༦
སྲིང་མོར་ཨ་ཇོའི་གླུ་ལ་ཉན་པར་བསྐུལ་བ། ཤོག ༡༥༩--༡༦༠
སྤྲང་པོ་འཆི་བའི་སྨོན་ལམ། ཤོག ༡༦༡--༡༦༢
ལོ་སྟོན་ལ་སོགས་པའི་ཚོགས་ལ་གདམས་པའི་མགུར། ཤོག ༦༦༤ --༦༦༥
རྔོག་ལོ་ཙཱ་བ་བློ་ལྡན་ཤེས་རབ། (༡༠༥༩—༡༡༠༩) སྤྲིང་ཡིག་བདུད་རྩིའི་ཐིག་ལེ། རྔོག་ལོ་ཙཱ་བའི་གསུང་། བཀའ་གདམས་
དཔེ་དཀོན་གཅེས་བཏུས། དེབ། ༣ ཀྲུང་གོའི་བོད་རིག་པ་དཔེ་སྐྲུན་ཁང་། ཕྱི་ལོ་ ༢༠༠༩ ཤོག ༦༥༩--༦༦༡
ལྕེ་སྒོམ་པ་རྫོངས་པ་ཤེས་རབ་རྡོ་རྗེ། (དུས་རབས་བཅུ་གཉིས་པ།) མགུར་སྙིང་གཏམ་གྱི་ཕྲེང་བ། བཀའ་གདམས་རིན་པོ་ཆེའི་
གསུང་གཅེས་བཏུས་ནོར་བུའི་བང་མཛོད། ཕྱི་ལོ་ ༡༩༩༥ དེབ། ཤོག ༤ ༢༡--ང༌ ༢༣



311
ཞུ་སྒྲིག་པའི་ཁུངས་བཅོལ་གྱི་ཡིག་ཆ་ཁག་
ཕག་མོ་གྲུབ་པ་རྡོ་རྗེ་རྒྱལ་པོ། (༡༡༡༠-༡༡༧༠) རང་ཉིད་ལ་བརྗེད་བསྐུལ། སྒྲུབ་བརྒྱུད་གོང་མ་རྣམས་ཀྱི་ཞལ་གདམས་ཕྱོགས་
སྒྲིགས་ནོར་བུའི་བང་མཛོད། དེབ། ཤོག ༧༩ --༧༧
རྨོག་ལྕོག་རིན་ཆེན་བརྩོན་འགྲུས། (༡༡༡༠༌༡༡༧༠) རིན་ཆེན་སྣ་བདུན་ལ་སྦྱར་བའི་མགུར། གདམས་ངག་མཛོད། པོད།
ན དཔལ་སྤུངས་དཔར་མ། ཕྱི་ལོ་ ༡༩༩༩ ལོར་ཞེ་ཆེན་དཔེ་མཛོད་ནས་ལྡི་ལིར་དཔར་བཏབ། ཤོག ༤༩༣
-༤༩༧ མགུར་མཚོ། ཤོག ༡༦ ན། ནས ༡༨ ན༣
དང་པོར་སྒྲོ་འདོགས་ཆོད་ནས་ཀྱང་།། ཤོག ༤ ༧༩--༤༩༩ མགུར་མཚོ། ཤོག ༡༨ ན༣ ནས ༡༩ ན༧
གླིང་རས་པདྨ་རྡོ་རྗེ། (༡༡༢༨༡༡༨༨） རྒྱ་མཚོའི་གཏིང་ནས་བླངས་པ་ཡི།། ལྷ་བཙུན་རིན་ཆེན་རྣམ་རྒྱལ་གྱིས་བརྩམས་པའི་
གྲུབ་ཐོབ་གླིང་རས་པའི་རྣམ་མགུར། བྲག་དཀར་རྟ་བཟོའི་དཔར་མའི་གློག་ཀླད་འདྲ་པར། བོད་ཀྱི་ནང་བསྟན་དཔེ་
ཚོགས་ལྟེ་བ། ཤོག ༩བ--༡༠ན
རྟོགས་པའི་ཉམས་རྩལ་རྫོགས་མ་རྫོགས།། ཤོག ༡༧ན
བདག་ཕྱིས་ཀྱིས་རྣལ་འབྱོར་འདུག་པ་འདི། ཤོག ༡༨ན
ཁྱོད་ཅིར་སྣང་རྫུན་དུ་གོ་ལགས་ཀྱང་།། ཤོག ༣༡ན--༣༢ན
སྐྱོབ་པ་འཇིག་རྟེན་མགོན་པོ། (༡༡༢༣–༡༡༩༣) ཕྱག་ཆེན་ལྔ་ལྡན་རྟོགས་པའི་མགུར། སྒྲུབ་བརྒྱུད་གོང་མ་རྣམས་ཀྱི་ཞལ་
གདམས་ཕྱོགས་སྒྲིགས་ནོར་བུའི་བང་མཛོད། དེབ། ཤོག ༨༧
བློ་གཏད་ཅིག་འདུག་གམ་མི་འདུག་སོམས།། ཤོག ༨༨--༩༠
རྗེ་བཙུན་གྲགས་པ་རྒྱལ་མཚན། (༡༡༤༧–༡༢༡༦） སྒྲུབ་པ་ཉམས་སུ་ལེན་ཚུལ། ས་སྐྱ་བཀའ་འབུམ། པོད། ཏ ཤོག ༣༠༦
བ༥ ནས་ ༣༠༧ ན།
གཉེན་པོ་བསྟེན་ཚུལ་གྱི་ཉམས་དབྱངས། ཤོག ༣༠༦ ན༢ ནས་ ༣༠༦ བས
སེམས་འདུལ་ཚུལ་གྱི་ཉམས་དབྱངས། ཤོག ༣༠༦ བ༡ ནས་ ༣༠༦ བ༤
རྨི་ལམ་ཉམས་ལེན་བརྒྱད་ཀྱི་ཉམས་དབྱངས། ཤོག ༣༠༥ ན༦ ནས་ ༣༠༦ 
ན༢
གཙང་པ་རྒྱ་རས་ཡེ་ཤེས་རྡོ་རྗེ། (༡༡༦༡—༡༢༡༡) ལྟ་སྒོམ་སྤྱོད་གསུམ་གྱི་གདེངས་ཚད་ཀྱི་མགུར། གསུང་འབུམ། པོད་དང་
རྣམ་ཐར་མགུར་འབུམ། ཕྱི་ལོ་ ༡༩༧༥ ཀུན་བཟང་སྟོབས་རྒྱས་ནས་སྐྱར་དཔར་བཏབ། ཤོག ༡༠ ན༡ ནས་
༡༠ ན༦ བར། ཨིན་ཤོག ༢༦༡--༢༦༡
སྐྱིད་ཚོར་རྣམ་པ་བདུན་གྱི་མགུར། ཤོག ༩ ན༢ ནས་ ༩ བ༥ བར། ཤོག ༢༥༩--༢༦༠
ཟུར་ཟ་ལ་བརྟེན་པའི་འཆོངས་པ་དྲུག་གི་མགུར། ཤོག ༡༩ བ༢ ནས་ ༢༠ ན༤ བར། ཤོག ༢༨༠--༢༨༡པོ།



312ཞལ་གདམས་དང་མགུར་གླུ་གཅེས་བཏུས།
ས་པཎ་ཀུན་དགའ་རྒྱལ་མཚན། （༡༡༨༢་༡༢༥༡)རང་ལ་གྲོས་འདེབས་ཀྱི་ཚུལ་དུ་བྲིས་པའི་བསླབ་བྱ། ས་སྐྱ་བཀའ་འབུམ།
པོད། ན ཤོག ༢༦༦ ན༢ ནས་ ༢༦ར བ༣ བར།
ཁ་རག་སྒོམ་ཆུང་དབང་ཕྱུག་བློ་གྲོས། (༡༡༨༦-༡༢༧༡) བློ་སྦྱོང་ཨང་ཡིག་བདུན་ཅུམ། བཀའ་གདམས་རིན་པོ་ཆེའི་གསུང་
གཅེས་བཏུས་ནོར་བུའི་བང་མཛོད། ཕྱི་ལོ་ ༡༩༩༥ དེབ། ཤོག ༢༥༧--༢༦༤
རྒོད་ཚང་པ་མགོན་པོ་རྡོ་རྗེ། (༡༡༨༩—༡ ༢༥༨) གསུང་རབ་མདོ་སྡེ་བཅུ་གཉིས་ཀྱི་དགོངས་དོན་རྡོ་རྗེའི་རྟོགས་མགུར། སྒྲུབ་
བརྒྱུད་གོང་མ་རྣམས་ཀྱི་ཞལ་གདམས་ཕྱོགས་སྒྲིགས་ནོར་བུའི་བང་མཛོད། དེབ། ཤོག ༢༤ ༣--༢༤ ༤
སྐྱོ་བ་སྐྱེས་པ་བཅོ་ལྔའི་མགུར། ཤོག ༢༤༥-- ༢༤ ༧
རྒྱལ་བ་ཡང་དགོན་པ་རྒྱལ་མཚན་དཔལ།（༡༢༡༣–༡༢༥༨） རྣལ་འབྱོར་ཉམས་ཀྱི་མཐུ་བསྐུལ་བ། གསུང་འབུམ། པོད།
གསུམ་པ། ཕ་ཇོ་ལྡིང་དགོན་པའི་དཔར་མ་ལ་ཀུན་བཟང་སྟོབས་རྒྱས་ནས་ཕྱི་ལོ་ ༡༩༧༦ ལོར་ལྡི་ལིར་དཔར་
དུ་བཏབ། ཤོག ༣ ན༣ ནས་ ༤ ན༡ བར། ཨིན་ཤོག ༡༦༩--༡༧༡
ཉམས་ཀྱི་སེར་བ། ཤོག ༤ ན༡ ནས་ ༤ བ༡ བར། ཨིན་ཤོག ༡༧༡--༡༧༢
མཐུ་སེར་དམག་གསུམ་གྱིས་མ་རིག་དུག་ལྔའི་དགྲ་བོ་གཞོམ་པ། ཤོག ༤ བ༡ ནས་ ༥ ན༢ བར།
ཨིན་ཤོག ༡༧༢--༡༧༣
འགྲོ་མགོན་ཆོས་རྒྱལ་འཕགས་པ།（༡༢ ༣༥ ༡༢༨༠) ངན་པའི་སྤྱོད་ཚུལ་ལ་ཁྲེལ་གཏམ། ས་སྐྱ་བཀའ་འབུམ། པོད། བ
ཤོག ༢༤༥ ན༥ ནས་ ༢༤༦ ན༣ བར།
ཀརྨ་པ་རང་བྱུང་རྡོ་རྗེ། (༡༢༨༤–༡༣༣༩) རབ་སྒང་པ་གྲགས་པ་རྒྱལ་མཚན་ལ་སྤྲིངས་ཡིག ཀརྨ་པ་རང་བྱུང་རྡོ་རྗེའི་གསུང་
འབུམ། ང་། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་། ཨིན་ཤོག ༩༦--༡༠༠
ལྷ་སྟེང་དུ་བླངས་པའི་ཚོགས་གླུ། པོད། ང་། ཨིན་ཤོག ༢༥༥--༢༥༦
བུ་སྟོན་རིན་ཆེན་གྲུབ། （༡༢༩༠–༡༣༦༤) ཞུ་ཡིག་ཆོས་ཀྱི་དོན་གྲུབ། གསུང་འབུམ། པོད། ལ ཞོལ་དཔར་མ། ཤོག ༩༦
བ༣ ནས་ ༩༧ བ བར།
དོལ་པོ་པ་ཤེས་རབ་རྒྱལ་མཚན། (༡༢༩༢–༡༣༦༡). སྤང་བླང་གི་ཆོས་ངོས་བཟུང་བ། གསུང་འབུམ། མེས་པོའི་ཤུལ་བཞག
ཕྱི་ལོ་ ༢༠༡༡ དེབ། ༢༠༨ ཨིན་ཤོག ༣༤ ༧--༣༤ ༧
རྒྱལ་སྲས་ཐོགས་མེད་བཟང་པོ། (༡༢༩༥–༡༣༦༩) ཆོས་ལ་སྐུལ་བའི་གཏམ། གསུང་འབུམ་དེབ། པོད་གཉིས་པ། ས་སྐྱའི་
དཔེ་རྙིང་བསྡུ་སྒྲིག་ཁང་། ཕྱི་ལོ་ ༢༠༡༢ ཤོག ༦༧--༧༠ བར།



313
ཞུ་སྒྲིག་པའི་ཁུངས་བཅོལ་གྱི་ཡིག་ཆ་ཁག
ཀློང་ཆེན་རབ་འབྱམས་པ་དྲི་མེད་འོད་ཟེར། (༡༣༠༨-༡༣༦༣) ཞལ་ཆེམས་དྲི་མ་མེད་པའི་འོད། ཀུན་མཁྱེན་ཀློང་ཆེན་
རབ་འབྱམས་ཀྱི་རྣམ་ཐར། སི་ཁྲོན་མི་རིགས་དཔེ་སྐྲུན་ཁང་། ཕྱི་ལོ་ ༡༩༩༤ ཤོག ༡༣༤ ནས།
རེད་མདའ་བ་གཞོན་ནུ་བློ་གྲོས། (༡༣༤༩—༡༤ ༡༢） ཕྱི་རབས་ཀྱི་གདུལ་བྱ་ལ་བསྒྲུབ་པར་བསྐུལ་བ། བཀའ་གདམས་རིན་
པོ་ཆེའི་གསུང་གཅེས་བཏུས་ནོར་བུའི་བང་མཛོད། ཤོག ༥༢༠--༥༢༡
ཞྭ་དམར་མཁའ་སྤྱོད་དབང་པོ། (༡༣༥༠—༡༤༠༥) སྒོམ་དོན་མདོར་བསྡུས་པ། སྒྲུབ་བརྒྱུད་གོང་མ་རྣམས་ཀྱི་ཞལ་གདམས་
ཕྱོགས་སྒྲིགས་ནོར་བུའི་བང་མཛོད། དེབ། ཕྱི་ལོ་ ༢༠༠༣ ཤོག ༢༦༡--༢༦༤
མཉམ་མེད་ཤེས་རབ་རྒྱལ་མཚན། (༡༣༥༦་༌༡༤ ༡༥) དབེན་གནས་སྨན་རིར་སྦྱར་བའི་ཞལ་གདམས། སྣང་སྲིད་མཛོད་
ཕུགས་ཀྱི་འགྲེལ་བ་འཕྲུལ་གྱི་སྒྲོན་མེ། ཕྱི་ལོ་ ༡༩༨༢ ཐོབ་རྒྱལ་གསར་པར་དཔར་དུ་བཏབ། ཤོག ༡༣༥༦-
༡༤༡༥
རྗེ་ཙོང་ཁ་པ་བློ་བཟང་གྲགས་པ། (༡༣༥༧~༡༤༡༩) རིན་པོ་ཆེ་གསུམ་གྱི་གཏམ་གྱི་སྦྱོར་བ། གསུང་འབུམ། ཁ གསུང་ཐོར་
བུ། བཀྲས་ལྷུན་དཔར་མ། ཤོག པོར བ༡ ནས་ ༧༠ ན༦ ཨིན་ཤོག ༡༣༦--༡༣༩
མཁས་གྲུབ་དགེ་ལེགས་དཔལ་བཟང་། (༡༣༨༥–༡༤ ༣༨） རྟོགས་པ་དང་ལྡན་པ་དག་ལ་གཏམ་དུ་བྱ་བ་གཟུགས་བརྙན་
གསལ་བར་བྱེད་པའི་མེ་ལོང་། སྐུ་འབུམ་དཔར་མ། བོད་ཀྱི་ནང་བསྟན་དཔེ་ཚོགས་ལྟེ་བ། གློག་ཀླད་འདྲ་
པར་ཁང་། གསུང་འབུམ། བ། གསུང་ཐོར་བུ། ཤོག ༤༣ བ༢ ནས་ ༤༥ བ༦ བར། ཨིན་ཤོག ༤༣༠--- ༣༠
༤
བོ་དོང་ཕྱོགས་ལས་རྣམ་རྒྱལ། (༡༣༧༦-༡༤༥༡) དཔལ་དེ་ཁོ་ན་ཉིད་འདུས་པའི་སྙིང་པོ་ཆོས་སྤྱོད་རབ་ཏུ་གསལ་བའི་སྙེ་མ་
ལས་བཏུས་པ། འདོད་པའི་དོན་ལ་སྨོན་པ། བོད་ལྗོངས་མི་དམངས་དཔེ་སྐྲུན་ཁང་། ཕྱི་ལོ་ ༢༠༡༡ ཤོག་
༤ ༣༢--༤ ༣ར
པོཐང་སྟོང་རྒྱལ་པོ་བརྩོན་འགྲུས་བཟང་པོ། (དུས་རབས་བཅུ་བཞི་པ།) འཁོར་བའི་ཉེས་དམིགས་བསམ་པའི་མགུར། ཐང་སྟོང་
རྒྱལ་པོའི་རྣམ་ཐར། སི་ཁྲོན་མི་རིགས་དཔེ་སྐྲུན་ཁང་། ཕྱི་ལོ་ ༡༩༨༢ ཨིན་ཤོག ༢༠༩ --༢༠༦
ངོར་ཆེན་ཀུན་དགའ་བཟང་པོ། (༡༣༨༢་༡༤༢༦) ཉག་རེ་གསང་སྔགས་ལ་སྤྲིངས་པ། མ་དཔེ་མེས་པོའི་ཤུལ་བཞག་དེབ་ ༡༣༨
ཨེ་ཝཾ་བཀའ་འབུམ། ཀྲུང་གོའི་བོད་རིག་པ་དཔེ་སྐྲུན་ཁང་། ཕྱི་ལོ་ ༢༠༠༩ ཤོག ༣༩༨--༣༩༩
༧རྒྱལ་བ་དགེ་འདུན་གྲུབ། (༡༣༩༡-༡༤ ༧༤) ཉམས་མགུར་ཤར་གངས་རི་མ། གསུང་འབུམ། པོད། ང་། བཀྲས་ལྷུན་
དཔར་མ། སྣ་ཚོགས། ཤོག ༢༨ན ནས་ ༢༩བ བར།
སྤྱན་སྔ་བློ་གྲོས་རྒྱལ་མཚན། (༡༤༠༢—༡༤༧༡) བསླབ་བྱ་ཨང་ཡིག་བཞི་བཅུམ།གསུང་འབུམ། པོདགཉིས་པ། སྟོད་ཆ། སེར་
གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་། ཕྱི་ལོ་ ༢༠༡༠ ཤོག ༡༩༨--༢༠༢



314ཞལ་གདམས་དང་མགུར་གླུ་གཅེས་བཏུས།
འབྲུག་པ་ཀུན་ལེགས། (༡༤༥༥་་༡༥༣༨) ལྟས་ངན་རྣམས་གཉེན་པོས་བཟློག་པའི་མགུར། འབྲུག་པ་ཀུན་ལེགས་ཀྱི་རྣམ་ཐར།
ཝཱཎ་དཔེ་མཛོད་དུ་བཞུགས་པ་དེབ་ཨང་། ༠༣༥༠༩༠ དང༌། དེ་དང་དཔར་མ་མི་འདྲ་བ། ཕྱི་ལོ་ ༢༠༠༥ ལོར་
བོད་ལྗོངས་མི་དམངས་དཔེ་སྐྲུན་ཁང་ནས་དཔར་བཏབ། ཤོག ༣༨༡--༣༨༦
རྗེ་ཀརྨ་འཕྲིན་ལས། (༡༤༥༦–༡༥༣༩) ཡིན་ལུགས་སྒྲོགས་པའི་ལྟ་མགུར། མགུར་དང་དྲིས་ལན། རིན་ཆེན་རི་བོའི་དཔར་མ་
ལྡི་ལིར་དཔར་བཤུས་ཀྱིས་ཕྱི་ལོ་ ༡༩༧༥ ལོར་དཔར་བསྐྲུན། ཤོག ༨--༡༠
ཙཱ་རི་བཀྲ་ཤིས་ལྗོངས་སུ་སྨྲས་པའི་ཚོགས་གླུ། ཤོག ༡༦--༡༨
མིན་ཚུལ་སུམ་ཅུའི་མགུར། ཤོག ༢༡--༢༢
༧རྒྱལ་བ་དགེ་འདུན་རྒྱ་མཚོ། (༡༤ ༧༦–༡༥༤ ༢) རྗེ་ཙོང་ཁ་པ་ཞལ་མཇལ་དུས་ཀྱི་ཉམས་མགུར། གསུང་འབུམ། པོད། ཀ
རྡ་ས་བོད་ཀྱི་དཔེ་མཛོད་ཁང་། ཕྱི་ལོ་ ༢༠༠༦ ཤོག ༨ བ༤ ནས་ ༡༠ ན༤ བར། ཤོག ༣༦༨--༣༧༡
ཚར་ཆེན་བློ་གསལ་རྒྱ་མཚོ། (༡༥༠༢—༡༥༦༧) རང་གི་རྟོགས་བརྗོད་ལམ་གླུ་དཔྱིད་ཀྱི་རྒྱལ་མོའི་དགའ་སྟོན་ལས་བཏུས་པ།
ཚར་ཆེན་བློ་གསལ་རྒྱ་མཚོའི་གསུང་ཐོར་བུ། ས་སྐྱ་རྒྱལ་ཡོངས་གསུང་རབ་སློབ་གཉེར་ཁང་། ཕྱི་ལོ་ ༢༠༠༧
དབེན་ས་པ་བློ་བཟང་དོན་གྲུབ།（༡༥༠༥–༡༥༦༦） རང་ལ་རང་ཁྲེལ་བདས་ནས་རང་ལ་གདམས་པ་བདེ་ཆེན་གཏེར་མཛོད།
གསུང་འབུམ། པོད། ཀ བཀྲས་ལྷུན་དཔར་མ། ཤོག ༢༠ བ༦ ནས་ ༢༤ ན༣ བར།
ཀརྨ་པ་མི་བསྐྱོད་རྡོ་རྗེ། (༡༥༠༧—༡༥༥༤) ལྷ་བཟོ་བྱེའུ་རྣམ་གྲོལ་ལ་ཞལ་གདམས། གསུང་འབུམ། ཁ དཔལ་བརྩེགས་བོད་
ཡིག་དཔེ་རྙིང་ཞིབ་འཇུག་ཁང་།
ཇོ་ནང་ཀུན་དགའ་གྲོལ་མཆོག (༡༥༠༧—༡༥༦༦) མོས་གུས་ཉག་གཅིག་དྲན་པ་ལམ་རྫོགས་ཀྱི་གླུ། གདམས་ངག་མཛོད།
པོད། ན དཔལ་སྤུངས་དཔར་མ། ཕྱི་ལོ་ ༡༩༩༩ ལོར་ཞེ་ཆེན་དཔེ་མཛོད་ནས་ལྡི་ལིར་དཔར་བཏབ། མགུར་མཚོ།
མཁས་གྲུབ་སངས་རྒྱས་ཡེ་ཤེས། (༡༥༢༥༌༡༥༩༠) འདི་ནང་གི་བྱ་བས་སྒོ་གསུམ་གཡེངས་པ་དག་ཆོས་ལ་བསྐུལ་བ། བཀའ་
འབུམ་དངོས་གྲུབ་ཀུན་འབྱུང་ལས་སྟོད་ཆའི་སྐོར། ལེ་ཚན། ཅ བཀྲས་ལྷུན་དཔར་མ། ཤོག ༥ བ༥ ནས་
བ༦ བར།
བྲུག་པ་པདྨ་དཀར་པོ། (༡༥༢༧–༡༥༩༦) དྭགས་པོ་ཆོས་བཞིའི་རྩ་བ་སྐྱེས་བུ་གསུམ་གྱི་ལམ་མཆོག་རིན་པོ་ཆེའི་འཕྲེང་བ།
གསུང་འབུམ། པོད། ཐ བཀའ་བརྒྱུད་གསུང་རབ་ཉམ་གསོ་ཁང་ནས་ཕྱི་ལོ་ ༡༩༧༤ ལོར་དཔར་དུ་བཏབ།
ཤོག ༥ ༢༥--༥༣༡ བར།
ཇོ་ནང་ཏཱ་ར་ནཱ་ཐ། (༡༥༧༥-༡༦༣༥） ཉི་མ་རྒྱལ་མཚན་ལ་གདམས་པ། མ་དཔེ་མེས་པོའི་ཤུལ་བཞག་དེབ། ཞེ་ལྔ་པ། ཀྲུང་
གོའི་བོད་རིག་པ་དཔེ་སྐྲུན་ཁང་། ཕྱི་ལོ་ ༢༠༠༨ ཤོག ༡༡--༡༢AL
༦



315
ཞུ་སྒྲིག་པའི་ཁུངས་བཅོལ་གྱི་ཡིག་ཆ་ཁག
པཎ་ཆེན་བློ་བཟང་ཆོས་ཀྱི་རྒྱལ་མཚན། (༡༥༧༠-༡༦༦༢） བསླབ་བྱ་རིན་ཆེན་ཕྲེང་མཛེས། ལེགས་བཤད་བསྟན་བཅོས་
ཕྱོགས་བསྒྲིགས། དེབ་དྲུག་པ། མཚོ་སྔོན་དཔེ་སྐྲུན་ཁང་། ཕྱི་ལོ་ ༢༠༡༡ ཤོག ༡༡--༢༤
ཕྱག་རྒྱ་ཆེན་པོའི་རོལ་རྩེད་ཀྱིས་བླངས་པའི་ལྟ་བའི་གླུ། རང་རྣམ་ནོར་བུའི་ཕྲེང་བ། གསུང་འབུམ། ཀ
ཤོག ༥༠ ན༤ ནས་ ༥༠ བར བར།
དཀྱིལ་འཁོར་འཁོར་ལོ་བྱེ་བའི་གཙོ།། རང་རྣམ། ཤོག ༨༡ བ༡ ནས་ ༨༡ བ༥ བར།
དུས་ཉིན་གཅིག་དགའ་ལྡན་རི་བོའི་ངོས།། རང་རྣམ། ཤོག ༨༢ ན༡ ནས་ ༢༢ བ༦ བར།
སེམས་སྐྱེ་མེད་དུ་མཐོང་བའི་མགུར། རང་རྣམ། ཤོག ༨༢ བ༡ ནས་ ༨༢ བ༥ བར།
ཨ་མེས་ཞབས་ངག་དབང་ཀུན་དགའ་བསོད་ནམས། (༡༥༩༧—༡༦༦༠) མཆོག་དམན་གྱི་གྲོགས་ལ་བླང་དོར་བྱ་ཚུལ་གྱི་
ཉམས་དབྱངས་གཏན་དུ་བདེ་བའི་ས་བོན། གསུང་འབུམ། པོད་དང་པོ། བོད་ལྗོངས་དཔེ་རྙིང་དཔེ་སྐྲུན་ཁང་།
ཕྱི་ལོ་ ༢༠༡༣ ཤོག ༣༠༥--༣༠༦
ཤར་སྐལ་ལྡན་རྒྱ་མཚོ། (༡༦༠༧-༡༦༧༧) འཆི་བའི་དུས་ཀྱི་རྟགས་མཚན་དང་སྦྱར་བའི་མགུར། ཤར་སྐལ་ལྡན་རྒྱ་མཚོའི་
མགུར་འབུམ། མཚོ་སྔོན་མི་རིགས་དཔེ་སྐྲུན་ཁང་། ༡༩༩༣ ཤོག ༥༦--༥༩
རྔོན་པ་ཁྱི་ཁྲིད་ནི་སླེབས་བྱུང་།། ཤོག ༡༦༡--༡༦༢
- ཆོས་ཀུན་གྱི་ཡང་སྙིང་ཕྱག་རྒྱ་ཆེ། ཤོག ༡༧༡--༡༧༢
ཡུལ་གང་ཤར་ངོས་ལ་ཕར་བལྟས་པས།། ཤོག ༡༨༢--༡༨༣
སེམས་རང་ཞལ་ལྟ་བའི་དམ་པ་རྣམས།། ཤོག ༡༩༤ --༡༩༥
རྩེ་ལེ་སྣ་ཚོགས་རང་གྲོལ། (འཁྲུངས་ལོ། ༡༦༠༨) དད་ལྡན་བཟང་པོ་ལ་གདམས་པའི་བསླབ་བྱ། གསུང་འབུམ། པོད། ཁ
མགོན་པོ་ཚེ་བརྟན་ནས་ཕྱི་ལོ་ ༡༩༧༩ ལོར་དཔར་བཏབ། ཤོག ༧༣--༧༥
མཁས་གྲུབ་ཀརྨ་ཆགས་མེད། (༡༦༡༣–༡༦༧༨） རི་ཆོས་མཚམས་ཀྱི་ཞལ་གདམས་ལས་བཏུས་པ། དབེན་གནས་ནེའུ་སྟེང་
དཔར་མ། ཤོག ༢༠བ ནས་ ༢༢ན བར།
།
༧རྒྱལ་དབང་ལྔ་པ་ངག་དབང་བློ་བཟང་རྒྱ་མཚོ། (༡༦༡༧-༡༦༨༢) འགས་ར་གི་བསླབ་བྱ་མུཐི་ལའི་འཕྲེང་བ། ལེགས་བཤད་
ལུགས་ཀྱི་བསླབ་བྱའི་དཔེ་ཚོགས། བོད་ཀྱི་གཙུག་ལག་གཅེས་བཏུས་པོད་ཕྲེང་། ༢༧ ཕྱི་ལོ་ ༢༠༠༦ ཤོག་!
༣༡༣༣༢༠
སྙན་མགུར་གསང་གསུམ་ཡིད་བཞིན་ཆར་འབེབས། གསུང་འབུམ། པོད། ༡༨ སེར་གཙུག་ནང་བསྟན་དཔེ་རྙིང་
འཚོལ་བསྡུ་ཕྱོགས་སྒྲིག་ཁང་། ཀྲུང་གོའི་བོད་རིག་པ་དཔེ་སྐྲུན་ཁང་། ཕྱི་ལོ་ ༢༠༠༩ ཤོག ༤ ༢༩--༤ ༣༡



316ཞལ་གདམས་དང་མགུར་གླུ་གཅེས་བཏུས།
ལྕང་སྐྱ་ངག་དབང་བློ་བཟང་མཆོག་ལྡན། (༡༦༤ ༢—༡༧༡༤) བསླབ་བྱ་གཅེས་པ་བཅོ་བརྒྱད། གངས་ལྗོངས་མཁས་དབང་
རིམ་བྱོན་གྱི་རྩོམ་ཡིག་གསེར་གྱི་སྦྲུམ་བུ། དེབ་གཉིས་པ། མཚོ་སྔོན་མི་རིགས་དཔེ་སྐྲུན་ཁང་། ཕྱི་ལོ་ ༡༩༨༡
ཤོག ༩༠༩--༩༡༡
ཀུན་མཁྱེན་འཇམ་དབྱངས་བཞད་པའི་རྡོ་རྗེ། (༡༦ ༨་༡༧༢༡) བསླབ་བྱ་མུ་ཐི་ལའི་འཁྲི་ཤིང༌། གསུང་འབུམ། པོད། ང་།
ཞལ་གདམས་མགུར་མ། བཀྲ་ཤིས་འཁྱིལ་དཔར་མ། ཤོག ༡ ནས་ ༣ བ༡ བར། ཨིན་ཤོག ༥༡༡--(༡༦
སྨིན་གླིང་ལོ་ཆེན་དྷ་རྨ་ཤྲཱི (༡༦༥༤ —༡༧༡༨) གསུང་སྙན་དབུ་མཛད་ལ་སྩལ་བའི་ཞལ་གདམས། གསུང་འབུམ། པོད། ཛ ཕྱི་ལོ་
༡༩༩༩ ལོར་ཁོ་ཆེན་སྤྲུལ་སྐུས་དཔར་དུ་བཏབ། ཤོག ༡༠ ན༥ ནས་ ༡༢ བ༡ བར། ཨིན་ཤོག ༡༨༢--༡༨༤
༧རྒྱལ་མཆོག་དྲུག་པ་ཚངས་དབྱངས་རྒྱ་མཚོ། (༡༦༨༣–༡༧༠༦) ཚངས་དབྱངས་རྒྱ་མཚོའི་མགུར་གླུ། གངས་ལྗོངས་མཁས་
དབང་རིམ་བྱོན་གྱི་རྩོམ་ཡིག་གསེར་གྱི་སྦྲུམ་བུ། དེབ་གཉིས་པ། ཤོག ༩༣༡--༩༣༦
ཅོ་ནེ་གྲགས་པ་བཤད་སྒྲུབ། (༡༦༧༥—༡༧༤ ༨) རང་གཞན་ཆོས་ལ་བསྐུལ་བའི་མགུར། གསུང་འབུམ། པོད། ཨ ངག་དབང་
བཟོད་པ་རྒྱ་མཚོས་ལྡི་ལིར། ཕྱི་ལོ་ ༢༠༡༠ ལོར་དཔར་བཏབ། ཤོག ༣༣༨--༣༣༩
ཕུར་ལྕོག་ངག་དབང་བྱམས་པ། (༡༦༨༢—༡༧༦༢） ཉམས་མགུར་སྐྱབས་གནས་ཀུན་འདུས་མ། གསུང་འབུམ། པོད། ཀ
སྡེ་ཚན། ཏ གསུང་མགུར་ལེ་ཚན། ཤོག ༡༩ བ༣ ནས་ ༢༢ ནབར། ཨིན་ཤོག ༤༥༢--༤༥༧
ཀཿཐོག་ཚེ་དབང་ནོར་བུ། (༡༦༩༧–༡༧༢༥） རང་གི་སློབ་མས་བསྐུལ་ངོར་གང་དྲན་དུ་སྨྲས་པའི་བསླབ་བྱ། སྟོད་ཆ། ཕྱི་ལོ་
༢༠༡༢ ལོར་ཀྲུང་གོ་བོད་རིག་པ་དཔེ་སྐྲུན་ཁང་ནས་དཔར་བཏབ། ཨིན་ཤོག ༣༡༡--༣༡༣
སི་ཏུ་ཆོས་ཀྱི་འབྱུང་གནས། (༡༦༩༩-༡༧༧༤） གཏན་བདེའི་བླང་དོར་བསླབ་བྱ། གསུང་འབུམ། པོད། ཉ ཞལ་གདམས་
སྐོར། དཔལ་སྤུངས་གསུང་རབ་ཉམ་གསོ་ཁང་ནས་ཕྱི་ལོ་ ༡༩༩༠ ལོར་ལྡི་ལིར་དཔར་དུ་བཏབ། ཤོག ༥ ན
༡ ནས་ ༦ ན༡ བར། ཨིན་ཤོག ༥༦༩— ༥༧༡
༧རྒྱལ་མཆོག་སྐལ་བཟང་རྒྱ་མཚོ། (༡༧༠༨༌༡༧༥༧) ལྟ་སྒོམ་སྤྱོད་པའི་ཞལ་གདམས། གསུང་འབུམ། འབྲས་སྤུངས་དཔར་
མ་ལ་དཔར་བཤུས་ཀྱིས་སྒང་ཏོག་ཏུ། ཕྱི་ལོ་ ༡༩༧༥ དཔར་བཏབ། པོད། ཀ བློ་སྦྱོང་དང་འབྲེལ་བའི་
གདམས་མགུར། ཤོག ༡༡ན ནས་ ༡༢བ བར།
སྟག་ཆུང་གི་བུང་བ། གདམས་མགུར། ཤོག ༤༠ན ནས་ ༤༡བ བར།
མི་རྟག་པའི་སྣང་ཚུལ་གྱི་མགུར་དབྱངས། ཤོག ༡༦ན ནས་ ༡༧བ བར།
འོལ་ཁ་ཆོས་ལུང་དུ་བླངས་པའི་ལྟ་བའི་གླུ། ཤོག ༡༡ན ནས་ ༡༢བ བར།
སྣང་བ་དཔེར་བཞག་གི་གླུ་ཨང་ཡིག་ལྔ་པ། ཤོག ༡༧བ



317
ཞུ་སྒྲིག་པའི་ཁུངས་བཅོལ་གྱི་ཡིག་ཆ་ཁག་
ཡོངས་འཛིན་ཡེ་ཤེས་རྒྱལ་མཚན། (༡༧༡༣–༡༧༩༣) ཞལ་གདམས་མན་ངག་སྙིང་པོ། ལེགས་བཤད་བསྟན་བཅོས་ཕྱོགས་
བསྒྲིགས། དེབ་དྲུག་པ། བསླབ་བྱའི་སྐོར། མཚོ་སྔོན་མི་རིགས་དཔེ་སྐྲུན་ཁང་། ཕྱི་ལོ་ ༢༠༡༡ ལོར་དཔར་ཐེངས་
གསུམ་པ། ཤོག ༡༡༣--༡༡༧
ལྕང་སྐྱ་རོལ་པའི་རྡོ་རྗེ། (༡༧༡༧-༡༧༨༦) བསླབ་བྱ་གཞན་ཕན་བདུད་རྩིའི་སྙིང་པོ། གསུང་འབུམ། པོད། ཅ རྡ་ས་བོད་ཀྱི་
དཔེ་མཛོད་ཁང་། ཕྱི་ལོ་ ༡༩༧༥ ཤོག ༡ ནས་ ༥ བ༥ བར། ཨིན་ཤོག ༦༡--༧༡
ཀློང་རྡོལ་ངག་དབང་བློ་བཟང་། (༡༧༡༩—༡༧༩༤) རང་རྣམ་ཉམས་མགུར། གསུང་འབུམ། དེབ་གཉིས་པ། གངས་ཅན་རིག་མཛོད་
དེབ་ཉེར་གཅིག་པ། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་། ཕྱི་ལོ་ ༡༩༩༡ ཤོག ༦༧༧--༦༨༣
དཀོན་མཆོག་འཇིགས་མེད་དབང་པོ། (༡༧༢༨་༡༧༩༡） གྲགས་པ་རྒྱལ་མཚན་དབུས་ཕྱོགས་སུ་སློབ་གཉེར་ལ་བརྫང་བའི་
ཚེ་བསླབ་བྱ། ལྕང་ལུང་པཎྜིཏ་ངག་དབང་བློ་བཟང་བསྟན་པའི་རྒྱལ་མཚན་གྱི་གསུང་འབུམ། པོད། ཉ སློབ་
གཉེར་བྱེད་ཚུལ་གྱི་བསླབ་བྱ། ཨ་བ་ག་བསོད་ནམས་ཀུན་འདུས་གླིང་གི་དཔར་མ་ལ་དཔར་བཤུས་ཀྱིས་སོག་
པོ་བླ་མས་ཕྱི་ལོ་ ༡༩༧༥--༡༩༨༥ ལྡི་ལིར་དཔར་དུ་བཏབ། ཤོག ༡༢༧--༡༣ ༢
ཀུན་མཁྱེན་འཇིགས་མེད་གླིང་པ། (༡༧༢༩—༡༧༩༨） དམངས་ལ་སྤྲིང་པའི་གཏམ་དཔེ་དོན་འབྲེལ་བ། འཇིགས་མེད་གླིང་
པའི་གཏམ་ཚོགས། གངས་ཅན་རིག་མཛོད་དེབ་བཅོ་བརྒྱད་པ། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
ཕྱི་ལོ་ ༡༩༩༡ ཤོག ༡༦༥--༡༧༥
ཐུའུ་བཀྭན་བློ་བཟང་ཆོས་ཀྱི་ཉི་མ། (༡༧༣༧—༡༨༠༢） བསླབ་བྱ་མུ་ཏིག་ཕྲེང་བ། གསུང་འབུམ། པོད། ག གསུང་མགུར། ལྷ་ས་
ཞོལ་དཔར་མ། ཤོག ༤༢ ན༡ ནས་ ༤༤ ན༦ བར།
རྡོ་གྲུབ་འཇིགས་མེད་འཕྲིན་ལས་འོད་ཟེར། (འཁྲུངས་ལོ། ༡༧༤༥）ལུགས་ཀྱི་བསླབ་བྱ་མེ་ཏོག་ཕྲེང་མཛེས། མ་དཔེ་ནི་ཕྱི་ལོ་
༢༠༡༢ ལོར་བེ་རི་རིག་པའི་རྡོ་རྗེས་འཕྲུལ་དེབ་ཏུབཀོད་པ་ལ་གཞི་བར་།
གུང་ཐང་དཀོན་མཆོག་བསྟན་པའི་སྒྲོན་མེ། (༡༧༦༢—༡༨༢༣） མདོ་སྔགས་ཀྱི་གཞུང་ལ་སློབ་གཉེར་བྱེད་ཚུལ་གྱི་བསླབ་བྱ་
ནོར་བུའི་གླིང་དུ་བགྲོད་པའི་ལམ་ཡིག གངས་ལྗོངས་མཁས་དབང་རིམ་བྱོན་གྱི་རྩོམ་ཡིག་གསེར་གྱི་སྦྲུམ་བུ།
དེབ་གཉིས་པ། ཤོག ༡༣༨༢--༡༣༨༩ གསུང་འབུམ། ང་། ཤོག ༡ ནས་ ༥ བ༤ བར།
མི་རྟག་བསྒོམ་ཚུལ་གྱི་བསླབ་བྱ་ཚིགས་སུ་བཅད་པ། གསུང་འབུམ། པོད། ང༌ ལྷ་ས་ཞོལ་དཔར།
ཤོག ༡ ནས་ ༣ བ༢ བར།
ཉམས་མྱོང་རྒན་པོའི་འབེལ་གཏམ། གངས་ལྗོངས་མཁས་དབང་རིམ་བྱོན་གྱི་རྩོམ་ཡིག་གསེར་གྱི་
སྦྲམ་བུ། དེབ་གཉིས་པ། ཤོག ༡༤༠༢--༡༤༡༡ གསུང་འབུམ། པོད། ཉ། ཤོག ༡ ནས་ ༥ ན༢ བར།



318
ཞལ་གདམས་དང་མགུར་གླུ་གཅེས་བཏུས།
ཨ་ལག་ཤ་ངག་དབང་བསྟན་དར། （༡༧༥༩—༡༨༣༡) བོད་དུ་སློབ་གཉེར་དུ་སོང་བ་རྣམས་ལ་བསླབ་བྱ་བྱས་པ་མུཐི་ལིའི་ཕྲེང་བ།
གསུང་འབུམ། གངས་ཅན་ཁྱད་ནོར་དཔེ་ཚོགས་པོད་ཕྲེང་། ༩༩ སེར་གཙུག་ནང་བསྟན་དཔེ་རྙིང་འཚོལ་བསྡུ་
ཕྱོགས་བསྒྲིགས་ཁང་ནས་བསྒྲིགས། མི་རིགས་དཔེ་སྐྲུན་ཁང་། ཕྱི་ལོ་ ༢༠༠༨ ཤོག ར༧༢--༨༧༣
དངུལ་ཆུ་དྷརྨ་བྷདྲ། (༡༧༧༢-༡༨༥༡） བློ་སྦྱོང་གཅིག་དང་ལྔ་པ། གསུང་འབུམ། པོད། ག བཀྲ་ཤིས་ལྷུན་པོའི་དཔར་མ།
ཨིན་ཤོག ༡༡༣--༡༡༤ བར།
ཞབས་དཀར་ཚོགས་དྲུག་རང་གྲོལ། (༡༧༨༡—༡༨༥༡) ཞལ་གདམས་མངའ་རིས་སུམ་ཅུ་རྩ་བརྒྱད། ཞབས་དཀར་བའི་མགུར་
འབུམ། མཚོ་སྔོན་མི་རིགས་དཔེ་སྐྲུན་ཁང་། ཕྱི་ལོ་ ༡༩༨༨
རང་ཉིད་ལ་སྨྲས་པའི་མགུར། མགུར་འབུམ། ཕྱི་ལོ་ ༡༩༨༣ ལོར་བླ་མ་དངོས་གྲུབ་དང་ཤེས་རབ་དྲི་
མེད་ནས་ལྡི་ལིར་དཔར་བཤུས་ཀྱིས་དཔར་དུ་བཏབ། ཤོག ༡༣ ན། ནས་ ༡༣ བར བར།
གནས་དབེན་པ་བསྟེན་པའི་མགུར། མགུར་འབུམ། ཤོག ༢༠ བ༥ ནས་ ༢༡ བ༦ བར།
དྲང་སྲོང་ཐང་དཀར་རྒོད་པོ་དེ། མགུར་འབུམ། སྟོད་ཆ། ཕྱི་ལོ་ ༡༩༨༧ མཚོ་སྔོན་མི་རིགས་དཔེ་སྐྲུན་
ཁང་། ཤོག ༡༥ ༣ ༣ --༡༥ ༣༤
བྲག་རི་ཡི་ཁང་བཟང་།། མགུར་འབུམ། ཤོག ༡༥༣༩--༡༥༤༡
པཎ་ཆེན་བསྟན་པའི་ཉི་མ། (༡༧༨༢—༡༨༥༤） བླ་མས་རྗེས་འཛིན་གྱི་སྨོན་ཚིག་ཉམས་མགུར། གསུང་འབུམ། པོད། ཁ་
ཉམས་མགུར། ཤོག ༡ ནས་ ༢ བ༤ བར། ཨིན་ཤོག ༢༩༥--༢༩༨
ཆུ་བཟང་བླ་མ་ཡེ་ཤེས་རྒྱ་མཚོ། (༡༧༥༩—༡༨༥༦) བསླབ་བྱ་སྐྱོན་མཚང་བྲུ་བའི་ཐུར་མ། གསུང་འབུམ། པོད། ང་། སེར་སྨད་
གྲྭ་ཚང་གི་དཔར་མ་ལ་དཔར་བཤུས་ཀྱིས་ཕྱི་ལོ་ ༡༩༨༡ ལོར་ལྡི་ལིར་དཔར་དུ་བཏབ། ཤོག ༣༦ ན༢ ནས་ ༣༦
བ༢ བར།
པ་གཏིང་ནས་སྐྱོ་འདུག་ཅེས་པའི་མགུར། གསུང་འབུམ། ཤོག ༤༤ བ༥ ནས་ ༤༥ བ༣ བར།
གཞན་ཕན་མཐའ་ཡས་འོད་ཟེར། (༡༨༠༠—༡༨༥༢) དུས་གནས་དང་མཐུན་པའི་ཞལ་གདམས་མགུར་མ། གསུང་འབུམ།
པོད་གཉིས་པ། འབྲུག་རྒྱལ་ཡོངས་དཔེ་མཛོད་ཁང་། ཤོག ༣༢༦ ནས།
ཨ་ཁུ་ཤེས་རབ་རྒྱ་མཚོ། (༡༨༠༣—༡༨༧༥) བསླབ་བྱ་གྲོས་སུ་འདེབས་པ། གསུང་འབུམ། པོད། ཇ འདོད་གསོལ། ཤོག
༡༢ ན། ནས་ ༡༣ ན ༢ བར།
རྫ་དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་དབང་པོ། （༡༨༠༢—༡༨༨༧) སྙིང་གི་བུ་ལ་གདམས་པའི་བསླབ་བྱ། གསུང་
འབུམ། ཅ ཞལ་གདམས། སྡེ་དགེ་དཔར་མ། ཤོག ༥༦ བ༡ ནས་ ༦༠ ན༡ བར།



319ཞུ་སྒྲིག་པའི་ཁུངས་བཅོལ་གྱི་ཡིག་ཆ་ཁག་
ཁྱི་རྒན་དབེན་པར་གནས་པའི་ཚེ། ཅ ཞལ་གདམས། ཤོག ༡༢ བ༣ ནས་ ༡༥ ན༡ བར།
མཚུངས་དོན་མན་ངག་རྡོ་རྗེའི་ཐོལ་གླུ། གསུང་འབུམ། ཅ ཤོག ༡ བ༡ ནས་ ༦ བ༦ བར།
དཀྱིལ་ཁང་མཁན་ཟུར་བློ་བཟང་སྦྱིན་པ།(༡༨༢༡—༡༨༩༡） འཆི་བདག་ལ་འཇིག་པའི་གཏམ། གསུང་འབུམ། པོད། ཀ
གསུང་མགུར་གྱི་རིམ་པ། བཀྲས་ལྷུན་དཔར་མ། ལྡི་ལིར་དཔར་བཤུས་ཀྱིས་ཕྱི་ལོ་ ༡༩༧༩ དཔར་བསྐྲུན།
ཤོག ༣ ན༤ ནས་ ༤ བ༦ བར། ཨིན་ཤོག ༥༠༤ --༥༠༡
འཇམ་དབྱངས་མཁྱེན་བརྩེ་དབང་པོ།（༡༨༢༠༡༨༩༢） ཁྱབ་བདག་བླ་མ་རྗེས་སུ་དྲན་པའི་རྡོ་རྗེའི་ཐོལ་གླུ་ངེས་འབྱུང་གི་ཕོ་ཉ།
གསུང་འབུམ། པོད། ཟ ཕྱི་ལོ་ ༡༩༧༧ ལོར་རྫོང་གསར་དཔར་མ་ལ་མགོན་པོ་ཚེ་བརྟན་གྱིས་ལྡི་ལིར་དཔར་
དུ་བཏབ། ཨིན་ཤོག ༣༤ ༡--༣༤ ༣
སྒྲུབ་བརྒྱུད་སྙིང་པོའི་གྲུབ་པའི་རྣལ་འབྱོར་རྣམས་ལ་གསོལ་བ་འདེབས་པའི་རྡོ་རྗེའི་ཐོལ་གླུ་ཟབ་དོན་རོལ་མོ།
པོད། ཟ ཨིན་ཤོག ༣༩༠--༣༩༤
འཇམ་མགོན་ཀོང་སྤྲུལ་བློ་གྲོས་མཐའ་ཡས། (༡༨༡༣–༡༨༩༠) ལྷ་དབང་བཀྲ་ཤིས་ལ་གནང་བའི་ཞལ་གདམས། རྒྱ་ཆེན་
བཀའ་མཛོད་ཀོང་སྤྲུལ་བཀའ་འབུམ། པོད། ཐ ཨིན་ཤོག ༣༡--༣༧
ཞང་སྟོན་བསྟན་པ་རྒྱ་མཚོ། (༡༨༢༥—༡༨༩༧) མི་ཆོས་གནད་ཀྱི་ཕྲེང་བའི་འགྲེལ་པ་བསླབ་བྱ་ནོར་བུའི་ཕྲེང་བ། རྩོམ་ཡིག་
གསེར་གྱི་སྦྲང་བུ། མཚོ་སྔོན་མི་རིགས་དཔེ་སྐྲུན་ཁང་། ཕྱི་ལོ་ ༡༩༨༩ དེབ། སྨད་ཆ། ཤོག ༡༨༢༩-- ༡༨༣༧
འཇུ་མི་ཕམ་རྣམ་རྒྱལ་རྒྱ་མཚོ། (༡༨༤༦-༡༩༡༢) གྲོས་འདེབས་བདེན་གཏམ་མེ་ལོང་། གསུང་འབུམ། པོད། ཇ སི་ཁྲོན་མི་
རིགས་དཔེ་སྐྲུན་ཁང་། ཕྱི་ལོ་ ༢༠༡༣ ཤོག ༢༡༧--༢༣༢
རོང་ཐ་བློ་བཟང་ཆོས་འབྱོར་ལྷུན་གྲུབ། (༡༨༥༧-༡༩༠༡) རང་གི་སློབ་བུ་སྐལ་བཟང་ཆོས་གྲགས་ཀྱིས་བསྐུལ་ངོར་བྲིས་པ།
གསུང་འབུམ་པོད་གསུམ་པ། ངག་དབང་བཟོད་པས་རོང་ཐ་དཔར་མ་ལ་དཔར་བཤུས་ཀྱིས་ཕྱི་ལོ་ ༡༩༧༥ ལོར་
ལྡི་ལིར་དཔར་བཏབ། ཨིན་ཤོག ༢༦༤ --༢༦༧
མདོ་གྲུབ་འཇིགས་མེད་བསྟན་པའི་ཉི་མ། (༡༨༦༥༡༩༢༦） ཞལ་གདམས་གཏན་འདུན་འཆུག་མེད་སྒྲུབ་པའི་མན་ངག
གསུང་འབུམ། སི་ཁྲོན་མི་རིགས་དཔེ་སྐྲུན་ཁང་། ཕྱི་ལོ་ ༢༠༠༣ ཤོག ༣༨༥-༤༣༩༢
བྲག་དཀར་བློ་བཟང་དཔལ་ལྡན། (༡༨༦༥-༡༩༢༨) བསླབ་བྱ་ངེས་འབྱུང་རིན་ཆེན་འདྲེན་པའི་ཤིང་རྟ། གསུང་འབུམ། དཀར་
མཛེས་བྲག་དཀར་དཔར་ཤིང་ལས་དམངས་ཁྲོད་དཔེ་དཀོན་བསྡུ་རིག་ཁང་ནས། ༢༠༠༡ ལོར་དཔར་བསྐྲུན།
པོད། ང་། ཤོག ༣༨༦--༣༨༩
སྤྱོད་ལམ་ཀུན་ཏུ་དྲན་ཤེས་དང་མི་འབྲལ་བར་དམ་བཅའ་བའི་གླུ། ཤོག ༤༩༦--༤༩༨



320
Territt....weeཞལ་གདམས་དང་མགུར་གླུ་གཅེས་བཏུས།
ཤར་རྫ་བཀྲ་ཤིས་རྒྱལ་མཚན། (༡༨༥༩—༡༩༣༥） ཁྲོ་ཆེན་རྒྱལ་བུ་ལྷ་སྲས་ལྷ་དབང་ནོར་བུ་ལ་གདམས་པ། ཤར་རྫ་བཀྲ་ཤིས་
རྒྱལ་མཚན་གྱི་རྣམ་ཐར། ཀྲུང་གོའི་བོད་ཀྱི་ཤེས་རིག་དཔེ་སྐྲུན་ཁང་། ཕྱི་ལོ་ ༡༩༩༠ དེབ། ཤོག ༢༩༨--༣༠༧
ཅོ་ནེ་བླ་མ་བློ་བཟང་རྒྱ་མཚོའི་སྤྲིན། （༡༨༧༠་༡༩༣༢) མི་རྟག་སྲིན་པོའི་རང་གཟུགས་ཡིད་ཀྱི་རྡོ་བར་འབྲི་བ། གསུང་འབུམ།
ཀ རྡ་ས་བོད་ཀྱི་དཔེ་མཛོད་ཁང་། ཕྱི་ལོ་ ༡༩༧༦ ཤོག ༡༤༤ --༡༤ ༧
ལྟ་མགུར་བུང་བ་མྱོས་པའི་ཅ་ཅོ། ཤོག ༥༥--༥༨
༧རྒྱལ་བ་ཐུབ་བསྟན་རྒྱ་མཚོ། (༡༨༧༦ ༡༩༣༣） འགྲོ་རྣམས་དགེ་བའི་བླང་དོར་ལ་བསྐུལ་བའི་ལུགས་ཟུང་བསླབ་བྱ། དགེ་སྡིག་
བླང་དོར་གསལ་སྟོན་གྱི་བསླབ་བྱ་རང་སྐྱོན་མཚང་འབྲུ་བྱེད་པའི་ཨདམ། གསུང་འབུམ། ལྷ་སའི་དཔར་མ་ལ་
དཔར་བཤུས་ཀྱིས་ལྡི་ལིར་ལོ་ཀེཤ་ཙནྡྲས་ཕྱི་ལོ་ ༡༩༨༡ ལོར་དཔར་བསྐྲུན། པོད། ༣ ཤོག ༧༣༡--༧༤ ༦
རྗེ་ཁ་བོང་ཁ་པ་བདེ་ཆེན་སྙིང་པོ། (༡༨༧༨ཡ༡༩༤༡) མི་རྟག་དྲན་བསྐུལ་སྙིང་གི་ཐུར་མ། གསུང་འབུམ་ལྷ་སའི་དཔར་མ། པོད།
ཅ ཉམས་མགུར་བསླབ་བྱ། ཤོག ༢༢ བ༣ ནས་ ༢༤བ༦ བར། ཨིན་ཤོག ༤༥༨--༩༦༢
ཨ་མདོ་དགེ་བཤེས་འཇམ་དཔལ་རོལ་པའི་བློ་གྲོས། (༡༨༨༨ཡ་༡༩༤༤) གཏན་གཡོ་ཀུན་ཁྱབ་ཀུན་གྱི་བདག་ཉིད་ཀྱི་བདེ་
ཆེན།། གསུང་འབུམ། པོད་དང་པོ། སི་ཁྲོན་མི་རིགས་དཔེ་སྐྲུན་ཁང་། ཕྱི་ལོ་ ༢༠༠༤ ཤོག ༤ ༧༠--- ༧༣
རིག་འཛིན་ཆོས་ཉིད་བཟང་མོ།（༡༨༥༣—༡༩༥༠） ང་ལོ་ཆུང་བུ་མོའི་གླུ་ལ་ཉོན།། ཤུག་གསེབ་རྗེ་བཙུན་སྐུ་ཞབས་ཀྱི་རྣམ་ཐར།
བོད་ལྗོངས་མི་དམངས་དཔེ་སྐྲུན་ཁང་། ཕྱི་ལོ་ ༡༩༩༧ ཤོག ༡༨ ཕྲེང་ ༧ ནས།
དགེ་འདུན་ཆོས་འཕེལ།（༡༩༠༣–༡༩༥༡) མི་རྟག་རྗེས་དྲན་གྱི་སྐྱོ་གླུ། གངས་ལྗོངས་མཁས་དབང་རིམ་བྱོན་གྱི་རྩོམ་ཡིག་
གསེར་གྱི་སྦྲུམ་བུ། དེབ་གསུམ་པ། ཤོག ༢༡༥ ༣--༢༡༥༦
སྔོན་གླེང་ངོ་སྤྲོད་ཀྱི་ཁུངས་བཅོལ་གྱི་ཡིག་ཆ་ཁག
གངས་ཅན་མཁས་གྲུབ་རིམ་བྱོན་གྱི་མིང་མཛོད། ཕྱི་ལོ་ ༡༩༩༢ ལོར་ཀན་སུའུམི་རིགས་དཔེ་སྐྲུན་ཁང་ནས་དཔར་དུ་བཏབ།
གུང་ཐང་བསྟན་པའི་སྒྲོན་མེ།（༡༧༦༢—༡༨༢༣）གསུང་འབུམ། པོད། ཉ ཉམས་མྱོང་རྒན་པོའི་འབལ་གཏམ།
དགེ་འདུན་ཆོས་འཕེལ།（༡༩༠༣–༡༩༥༡） གཏམ་བརྒྱུད་གསེར་གྱི་ཐང་མ། གསུང་འབུམ་དེབ། ༢ ཕྱི་ལོ་ ༡༩༩༠ ལོར་བོད་
ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་དཔར་དུབཏབ།



321
ཞུ་སྒྲིག་པའི་ཁུངས་བཅོལ་གྱི་ཡིག་ཆ་ཁག
༧ རྒྱལ་མཆོག་བསྐལ་བཟང་རྒྱ་མཚོ། (༡༧༠༨—༡༧༥༧） གསུང་འབུམ། པོད། ཀ ཞལ་གདམས་ཉམས་མགུར།
གསུང་འབུམ། པོད། ཁ བསྟོད་ཚོགས།
༧རྒྱལ་མཆོག་ལྔ་པ་ཆེན་པོ། (༡༦༡༧—༡༦༨༢) གསུང་འབུམ། པོད། ཛ། ལྷ་ས་དཔར་མ་ལ་དཔར་བཤུས་ཀྱིས་སྒང་ཏོག་བོད་
རིག་པའི་དཔེ་མཛོད་ཁང་ནས་ཕྱི་ལོ་ ༡༩༩༡ ནས་ ༡༩༩༥ དཔར་དུ་བཏབ།
༧རྒྱལ་བ་ཚངས་དབྱངས་རྒྱ་མཚོ། (༡༦༨༣–༡༧༠༦） གསུང་མགུར། གངས་ལྗོངས་མཁས་དབང་རིམ་བྱོན་གྱི་རྩོམ་ཡིག་
གསེར་གྱི་སྦྲུམ་བུཕྱི་ལོ་ ༡༩༨༩ ལོར་མཚོ་སྔོན་མི་རིགས་དཔེ་སྐྲུན་ཁང་ནས་དཔར་དུ་བཏབ་པ་དེབ་བར་ཆའི་
ནང་བགས་པ་ལ་གཞི་བར་།
གླང་རི་བ་ཐུབ་བསྟན་སྦྱིན་པ། སྔོན་གླེང་ངོ་སྤྲོད། ལེགས་བཤད་ལུགས་ཀྱི་བསླབ་བྱའི་དཔེ་ཚོགས། བོད་ཀྱི་
གཙུག་ལག་གཅེས་བཏུས་པོད་ཕྲེང་། ༢༧ ཕྱི་ལོ་ ༢༠༠༦ ལོར་ལྡི་ལིར་དཔར་དུ་བཏབ།
སྔོན་གླེང་ངོ་སྤྲོད། བརྡ་དག་སྙན་ངག་སོགས་ཐ་སྙད་རིག་གནས་ཀྱི་གཞུང་གཅེས་བཏུས། བོད་ཀྱི་གཙུག་
ལག་གཅེས་བཏུས་པོད་ཕྲེང་། ༣༠ ཕྱི་ལོ་ ༢༠༡༢ ལོར་ལྡི་ལིར་དཔར་བཏབ།
རྗེ་ཕ་བོང་ཁ་བདེ་ཆེན་སྙིང་པོ། （༡༨༧ར—༡༩༤༡) གསུང་འབུམ། པོད། ཅ་དང་ཉ། ཉམས་མགུར་བསླབ་བྱ། ལྷ་ས་དཔར་མ།
རྗེ་བཙུན་མི་ ལ་རས་པ། （༡༤༥༢་་༡༥༠༧) མགུར་འབུམ། དེབ། ཕྱི་ལོ་ ༡༩༩༤ ལོར་ཤེས་རིག་དཔར་ཁང་ནས་དཔར་དུ་བཏབ།
རྗེ་ཙོང་ཁ་པ་བློ་བཟང་གྲགས་པ།（༡༣༥༧~༡༤༡༩）རྟེན་འབྲེལ་བསྟོད་པ། གསུང་ཐོར་བུ། གསུང་འབུམ། པོད། ཁ བཀྲ་
ཤིས་ལྷུན་པོའི་དཔར་མ།
རྗེ་ཞབས་དཀར་ཚོགས་དྲུག་རང་གྲོལ། (༡༧༨༡—༡༨༥༡） མགུར་འབུམ། སྟོད་ཆ། ཕྱི་ལོ་ ༡༩༩༨ ལོར་མཚོ་སྔོན་མི་རིགས་
དཔེ་སྐྲུན་ཁང་ནས་དཔར་དུ་བཏབ།
ཐུའུ་བཀྭན་ཆོས་ཀྱི་ཉི་མ། （༡༧༣ ༧—༡༨༠༢）གསུང་འབུམ། པོད། ག གསུང་མགུར་བསླབ་བྱ། ལྷ་ས་ཞོལ་དཔར།
དོན་གྲུབ་རྒྱལ། （༡༩༥༣—༡༩༨༥） མགུར་གླུ་འབྱུང་འཕེལ་གྱི་ལོ་རྒྱུས། དོན་གྲུབ་རྒྱལ་གྱི་གསུང་འབུམ། པོད། ༣ དཔྱད་
རྩོམ་ཕྱོགས་བསྒྲིགས། ཕྱི་ལོ་ ༡༩༩༧ ལོར་མི་རིགས་དཔེ་སྐྲུན་ཁང་ནས་དཔར་དུ་བཏབ།
སྣང་ས་འོད་འབུམ། བོད་ཀྱི་ལྷ་མོའི་འཁྲབ་གཞུང་ཆེ་ཁག བོད་ཀྱི་གཙུག་ལག་གཅེས་བཏུས་པོད་ཕྲེང་། ༣༡ ཕྱི་ལོ་ ༢༠༡༢
ལོར་ལྡི་ལིར་དཔར་དུབཏབ།
འབྲི་གུང་ཆེ་ཚང་རིན་པོ་ཆེ་དཀོན་མཆོག་འཕྲིན་ལས་ལྷུན་གྲུབ། (༡༩༤༦) ཏུན་ཧོང་ཡིག་རྙིང་ལས་བྱུང་བ། བོད་བཙན་པོའི་
རྒྱལ་རབས། ཕྱི་ལོ་ ༢༠༡༠ ལོར་སྲོང་བཙན་དཔེ་མཛོད་ནས་དཔར་དུ་བཏབ།
།



322
ཞལ་གདམས་དང་ཉམས་མགུར་གཅེས་བཏུས།
འབྲུག་པ་པདྨ་དཀར་པོ། (༡༥ ༢༧–༡༥༩༦)
གསུང་འབུམ། པོད། ༥ ཕྱི་ལོ་ ༢༠༠༥ ལོར་བལ་ཡུལ་མཁན་པོ་བཤད་སྒྲུབ་
བསྟན་འཛིན་ནས་ཕྱི་ལོ་ ༢༠༠༤ ལོར་དཔར་དུ་བཏབ་པ་ལ་གཞི་བང་།
ཚེ་བརྟན་ཞབས་དྲུང་། （༡༩༡༠—༡༩༨༤） སྙན་ངག་སྤྱི་དོན། གངས་ཅན་རིག་བརྒྱའི་སྒོ་འབྱེད་ལྡེ་མིག དེབ། ༥
ཛེ་སྨད་རིན་པོ་ཆེ་བློ་བཟང་དཔལ་ལྡན། （༡༩༢༧—༡༩༩༦） གསུང་འབུམ། པོད། ཅ ཞལ་གདམས་དང་། ཉམས་།
མགུར། ཕྱི་ལོ་ ༡༩༩༧ ལོར་ལྡི་ལིར་དཔར་དུ་བཏབ།
རྫ་དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་དབང་པོ། (༡༨བར་—༡༨༨༧) ཐོག་མཐའ་བར་གསུམ་དུ་དགེ་བའི་གཏམ།
གསུང་འབུམ། པོད། ཀ ཕྱི་ལོ་ ༢༠༠༣ ལོར་སི་ཁྲོན་མི་རིགས་དཔེ་སྐྲུན་ཁང་ནས་དེབ་གཟུགས་སུ་དཔར་དུ་
བཏབ་པ་དེབ་བརྒྱད་པ་ཉ་པའི་ནང་བགས་པ་ལ་གཞིབར་།
ཤར་སྐལ་ལྡན་རྒྱ་མཚོ། (༡༦༠༧—༡༦༧༧) གསུང་འབུམ། དེབ། ཕྱི་ལོ་ ༡༩༩༣ ལོར་མཚོ་སྔོན་མི་རིགས་དཔེ་སྐྲུན་ཁང་ནས་
དཔར་དུབཏབ།
ས་པཎ་ཀུན་དགའ་རྒྱལ་མཚན། (༡༡༨༢ –༡༢༥༡） སྡེབ་སྦྱོར་སྣ་ཚོགས་མེ་ཏོག་གི་ཆུན་པོ། གསུང་འབུམ་དཔེ་བསྡུར་མ། པོད་
བཞི་པ། ཕྱི་ལོ་ ༢༠༠༧ ལོར་ཀྲུང་གོའི་བོད་རིག་པ་དཔེ་སྐྲུན་ཁང་ནས་དཔར་དུ་བཏབ།
ཨ་སྐུ་ཡོངས་ངས་འཛིན་འཇམ་དབྱངས་དགའ་བའི་བློ་གྲོས།（༡༧༤ཁཡ༡༨༢༧) སྙན་ངག་གི་བསྟན་བཅོས་མུ་ཏིག་ཕྲེང་བ། བོད་
ཀྱི་གཙུག་ལག་གཅེས་བཏུས་པོད་ཕྲེང་། ༣༠ ཕྱི་ལོ་ ༢༠༡༢ ལོར་ལྡི་ལིར་དཔར་དུ་བཏབ།



བོད་ཀྱི་གཙུག་ལག་གཅེས་བཏུས་པོད་ཕྲེང་སོ་གཉིས་ཀྱི་ཐོ་གཞུང་།
༡ ཐེག་པ་ཆེན་པོ་བློ་སྦྱོང་བརྒྱ་རྩ་། བྱང་སེམས་གཞོན་ནུ་རྒྱལ་མཆོག་དང་། མུས་ཆེན་དཀོན་མཆོག་རྒྱལ་མཚན་གྱིས་བསྒྲིགས།
༢ བཀའ་གདམས་གླེགས་བམ་ལས་བཏུས་པའི་ཆོས་སྐོར།
མཛད་པ་པོ། ཇོ་བོ་རྗེ་དཔལ་ལྡན་ཨ་ཏི་ཤ། འབྲོམ་སྟོན་པ། སྣར་ཐང་མཁན་ཆེན་ཉི་མ་རྒྱལ་མཚན་སོགས།
༣ རྫོགས་པ་ཆེན་པོ་སེམས་ཉིད་ངལ་གསོའི་འགྲེལ་པ་ཤིང་རྟ་ཆེན་པོ། ཀུན་མཁྱེན་ཀློང་ཆེན་རབ་འབྱམས་པ།
དཔལ་ས་སྐྱ་པའི་ལམ་འབྲས་ཀྱི་ཆོས་སྐོར།
མཛད་པ་པོ། ས་ཆེན་ཀུན་དགའ་སྙིང་པོ། འཇམ་དབྱངས་མཁྱེན་བརྩེའི་དབང་ཕྱུག མང་ཐོས་ཀླུ་སྒྲུབ་རྒྱ་མཚོ་སོགས།
༥ མཉམ་མེད་བཀའ་བརྒྱུད་ལུགས་ཀྱི་ཕྱག་རྒྱ་ཆེན་པོདང་འབྲེལ་བའི་ཆོསསྐོར། མཛད་པ་པོ། དྭགས་པོ་ལྷ་རྗེ། ཞང་རིན་པོ་ཆེ།
སྐྱོབ་པ་འཇིག་རྟེན་མགོན་པོ། ཀརྨ་པ་རང་བྱུང་རྡོ་རྗེ། སི་ཏུ་པཎ་ཆེན། རྩེ་ལེ་སྣ་ཚོགས་རང་གྲོལ། དྭགས་པོ་བཀྲིས་རྣམ་རྒྱལ་སོགས།
༦ དཔལ་དགེ་ལྡན་པའི་ལམ་རིམ་དང་སྙན་བརྒྱུད་ཀྱི་ཆོས་སྐོར། མཛད་པ་པོ། རྗེ་ཙོང་ཁ་པ། སྒོམ་ཆེན་ངག་དབང་གྲགས་པ།
པཎ་ཆེན་བློ་བཟང་ཆོས་རྒྱན། རྒྱལ་མཆོག་ལྔ་པ་ཆེན་པོ། ཤར་སྐལ་ལྡན་རྒྱ་མཚོ། ཡོངས་འཛིན་ཡེ་ཤེས་རྒྱལ་མཚན་སོགས།
༧ རི་ཆོས་ངེས་དོན་རྒྱ་མཚོ། དོལ་པོ་པ་ཤེས་རབ་རྒྱལ་མཚན།
༨ ཞི་བྱེད་དང་གཅོད་ཡུལ་སོགས་གདམས་ངག་ཐོར་བུའི་ཆོས་སྐོར།
འཇམ་མགོན་ཀོང་སྤྲུལ་བློ་གྲོས་མཐའ་ཡས་ཀྱི་གདམས་ངག་མཛོད་ལས་བཏུས།
༩ གཡུང་དྲུང་བོན་གྱི་མདོ་སྔགས་སེམས་གསུམ་གྱི་གཞུང་།
མཛད་པ་པོ། འ་ཞ་འགྲོ་མགོན་བློ་གྲོས་རྒྱལ་མཚན། མཉམ་མེད་ཤེས་རབ་རྒྱལ་མཚན། འབྲུ་སྟོན་རྒྱལ་བ་གཡུང་དྲུང་སོགས།
༡༠ བསྟན་པ་ལ་འཇུག་པའི་ལམ་གྱི་རིམ་པ་སྟོན་པའི་གཞུང་གཅེས་བཏུས།
མཛད་པ་པོ། དགེ་བཤེས་དོལ་པ། དྭགས་པོ་ལྷ་རྗེ། ས་པཎ་ཀུན་དགའ་རྒྱལ་མཚན།
༡༡ རྒྱལ་སྲས་ཀྱི་སྤྱོད་པ་ལ་འཇུག་པའི་ཆོས་སྐོར། མཛད་པ་པོ། རྒྱལ་སྲས་ཐོགས་མེད་བཟང་པོ། རྗེ་ཙོང་ཁ་པ། རྒྱལ་ཚབ་རྗེ།
སྤྱན་མངའ་བློ་གྲོས་རྒྱལ་མཚན། ལྕ་སྐྱ་རོལ་པའི་རྡོ་རྗེ། ཐུའུ་བཀྭན་ཆོས་ཀྱི་ཉི་མ། རྫ་དཔལ་སྤྲུལ།
༡༢ སྡོམ་པ་གསུམ་གྱི་རྣམ་གཞག་སྟོན་པའི་གཞུང་གཅེས་བཏུས།
མཛད་པ་པོ། ས་པཎ། གོ་རམས་པ། མཁས་གྲུབ་རྗེ། མངའ་རིས་པཎ་ཆེན། ཀརྨ་ངེས་དོན་ཆོས་ཀྱི་སྙིང་པོ།
༡༣ རྣལ་འབྱོར་བླ་མེད་ཀྱི་སྒྲུབ་ཐབས་དང་བསྐྱེད་རིམ་གྱི་ཁྲིད་ཡིག་ཁག་
མཛད་པ་པོ། རྗེ་ཙོང་ཁ་པ། རྒྱལ་བ་དགེ་འདུན་རྒྱ་མཚོ། པཎ་ཆེན་བློ་བཟང་ཆོས་རྒྱན། རྒྱལ་མཆོག་བདུན་པ། དངུལ་ཆུ་དྷརྨ་བྷ་དྲ།
༡༤ དུས་འཁོར་འགྲེལ་ཆེན་དྲི་མེད་འོད་ཀྱི་རྒྱན། མཁས་གྲུབ་ནོར་བཟང་རྒྱ་མཚོ།
༡༥ རྫོགས་རིམ་རིམ་ལྔ་གསལ་སྒྲོན། རྗེ་ཙོང་ཁ་པ་བློ་བཟང་གྲགས་པ།



༡༦ ཕར་ཕྱིན་གྱི་སྐོར་གཅེས་བཏུས་ཀྱི་གཞུང་གསུམ།
མཛད་པ་པོ། རྔོག་བློ་ལྡན་ཤེས་རབ། རྒྱལ་ཚབ་རྗེ། འབྲུག་པ་པདྨ་དཀར་པོ།
༡༧ བདེ་གཤེགས་སྙིང་པོ་རིགས་ཀྱི་ཆོས་སྐོར། མཛད་པ་པོ། བུ་སྟོན་རིན་ཆེན་གྲུབ། ཀརྨ་པ་རང་འབྱུང་རྡོ་རྗེ། ཀརྨ་མཁའ་ཁྱབ་
རྡོ་རྗེ། རོང་སྟོན་ཤཱཀྱ་རྒྱལ་མཚན། ཤཱཀྱ་མཆོག་ལྡན། རྗེ་བཙུན་ཆོས་ཀྱི་རྒྱལ་མཚན། འཇུ་མི་ཕམ་རྣམ་རྒྱལ་རྒྱ་མཚོ།
༡༨ ཟབ་མོ་ལྟ་བའི་ཁྱད་པར་བཤད་པ།
མཛད་པཔོ། ཞང་ཡེ་ཤེས་སྡེ། རོང་ཟོམ་ཆོས་ཀྱི་བཟང་པོ། ཕྱུ་པ་ཆོས་ཀྱི་སེང་གེ ཀརྨ་པ་མི་བསྐྱོད་རྡོ་རྗེ། ཇོནང་ཏཱ་ར་ན་ཐ་སོགས།
༡༩ དབུ་མ་ལ་འཇུག་པའི་རྣམ་བཤད་དགོངས་པ་རབ་གསལ། རྗེ་ཙོང་ཁ་པ་བློ་བཟང་གྲགས་པ།
༢༠ དཔལ་ས་སྐྱ་པའི་ཚད་མ་རིག་པའི་གཞུང་གཅེས་བཏུས།
མཛད་པ་པོ། འཇམ་མགོན་ས་པཎ། ཀུན་མཁྱེན་གོ་རམས་པ། ཤཱཀྱ་མཆོག་ལྡན།
༢༡ དཔལ་དགེ་ལྡན་པའི་ཚད་མ་རིག་པའི་གཞུང་གཅེས་བཏུས།
མཛད་པ་པོ། རྒྱལ་ཚབ་རྗེ། མཁས་གྲུབ་རྗེ། ཀུན་མཁྱེན་འཇམ་དབྱངས་བཞད་པ།
༢༢ མངོན་པ་གོང་མ་དང་འབྲེལ་བའི་སེམས་ཁམས་རིག་པའི་གཞུང་ལུགས། མཛད་པ་པོ། རྗེ་རེད་འདའ་བ། རྗེ་ཙོང་ཁ་པ།
པཎ་ཆེན་བསོད་ནམས་གྲགས་པ། ཡོངས་འཛིན་ཡེ་ཤེས་རྒྱལ་མཚན། དབལ་མང་དཀོན་མཆོག་རྒྱལ་མཚན།
༢༣ ཆོས་མངོན་པ་མཛོད་ཀྱི་འགྲེལ་པ་མངོན་པའི་རྒྱན། མཆིམས་འཇམ་དཔལ་དབྱངས།
༢༤ གྲུབ་མཐའ་ཐུབ་བསྟན་ལྷུན་པོའི་མཛེས་རྒྱན། ལྕང་སྐྱ་རོལ་པའི་རྡོ་རྗེ།
༢༥ གྲུབ་མཐའ་ཤེལ་གྱི་མེ་ལོང་། ཐུའུ་བཀྭན་བློ་བཟང་ཆོས་ཀྱི་ཉི་མ།
༢༦ ཞལ་གདམས་དང་ཉམས་མགུར་གཅེས་བཏུས།
༢༧ ལེགས་བཤད་ལུགས་ཀྱི་བསླབ་བྱའི་དཔེ་ཚོགས།
མཛད་པ་པོ། འབྲོམ་སྟོན་པ། ས་པཎ། པཎ་ཆེན་བསོད་གྲགས། རྒྱལ་མཆོག་ལྔ་པ་ཆེན་པོ། གུང་ཐང་བསྟན་པའི་སྒྲོན་མེ་སོགས།
༢༨ གསོ་བ་རིག་པའི་ཁོག་འབུགས་བཻཌཱུརྱའི་མེ་ལོང་། སྡེ་སྲིད་སངས་རྒྱས་རྒྱ་མཚོ།
༢༩ རྩིས་ཀྱི་བསྟན་བཅོས་གཅེས་བཏུས། མཛད་པ་པོ། སྨིན་གླིང་ལོ་ཆེན་དྷརྨ་ཤྲཱི ཆ་ཧར་དགེ་བཤེས་བློབཟང་ཚུལ་ཁྲིམས།
༣༠ བརྡ་དག་སྙན་ངག་སོགས་ཐ་སྙད་རིག་གནས་ཀྱི་གཞུང་གཅེས་བཏུས།
མཛད་པ་པོ། ཐོན་མི་སམྦྷོ་ཊ། རྔོག་བློ་ལྡན་ཤེས་རབ། རྗེ་བཙུན་བསོད་ནམས་རྩེ་མ། ས་པཎ། ཞྭ་ལུ་ལོ་ཙཱ་བ། དཔང་ལོ་ཙཱ་བ།
དཔལ་ཁང་ལོ་ཙཱ་བ། སྟག་ཚང་ལོ་ཙཱ་བ་སོགས།
༣༡ བོད་ཀྱི་ལྷ་མོའི་འཁྲབ་གཞུང་ཆེ་ཁག་གཅེས་བཏུས།
༣༢ མཁས་པ་ལྡེའུས་མཛད་པའི་རྒྱ་བོད་ཀྱི་ཆོས་འབྱུང་རྒྱས་པ་བཅས་བཞུགས་སོ།།



བོད་ཀྱི་གཙུག་ལག་གཅེས་བཏུས་ཕྱོགས་སྒྲིག་འགན་འཛིན། ཐུབ་བསྟན་སྦྱིན་པ།
དཔེ་འདིའི་ཞུ་སྒྲིག་པ་གཙོ་བོ། ཐུབ་བསྟན་སྦྱིན་པ། བློ་བཟང་ཆོས་དར།
མ་དཔེ་ཀམ་པུ་ཊར་འཇུག་རྒྱུའི་འགན་འཛིན། བློ་བཟང་ཆོས་དར།
དཔར་སྒྲིག་དང་དཔེ་སྐྲུན་འགན་ཁུར་བ། བློ་བཟང་ཆོས་དར།
བོད་ཀྱི་གཙུག་ལག་གཅེས་བཏུས་པོད་ཕྲེང་། ༢༦
ཞལ་གདམས་དང་མགུར་གླུ་གཅེས་བཏུས།
བརྗོད་བྱ། ཞལ་གདམས་བསླབ་བྱ་དང་། མགུར་གླུའི་སྐོར།
བོད་ཀྱི་གཙུག་ལག་ཞིབ་དཔྱོད་ཁང་ནས་ཕྱོགས་བསྒྲིགས་དང་དཔར་སྐྲུན་ཞུས།
སྤྱི་ལོ་ ༢༠༡༤ ལོར་ལྡི་ལིར་དཔར་ཐེངས་དང་པོ་བསྐྲུན།



ISBN 978-81-89165-26-7
978818916 
5260
